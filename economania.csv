"","author","text"
"1","Granát Marcell","George Akerlof és Robert Shiller (2010) Animal Spirits című klasszikussá vált könyvükben felvetették, hogy a piacokat mozgató legfontosabb tényezők az adott “korszak” történetei. A tőzsde és eszközáraink értékét nem csupán magyarázzák a történeteink, a történeteink alakítják is őket. A Nobel-emlékdíjas szerzőpáros példaként hozza fel a 2000-ig tartó tőzsdei boomot, amelyet az internet 1994-es megjelenése és az azt övező érzelmi állapot, a technológiai fejlődésbe vetett bizalom idézett elő. A technológia fejlődése folyamatos minden más területen is. A mezőgazdasági és gépészeti vívmányok mégsem kerülnek a magazinok élére, nem jelenik meg róluk számtalan statisztika és nem váltanak ki tőzsdemámort. A történetek tehát nem egyformán vonzóak, de mindenképpen befolyásolják a gazdaság működését. A történetek, mint a vírus terjednek a gazdaság szereplői között, és mint a járványügyi szakemberek, itt is tér nyílik a matematikai modellek használatára, hogy előrejelezzük egy járvány lefutását. Az adatelemzési eszközeink folyamatos fejlődésen esnek át, számítási kapacitásaink határai folyamatosan tolódnak ki. Az elemzési eszköztár fontos új elemei a szövegbányászati és természetes nyelvfeldolgozási (Natural Language Processing, NLP) technikák, amelyekkel olyan adatok nagy mennyiségű feldolgozása és interpretálhatóvá tétele lett érhető, ami korábban nem volt lehetséges. A szövegbányászatnak pedig egy fontos forrása (bányája) a piacokat gyakran megmozgató jegybanki kommunikáció. Az USA esetében az állampapír- és részvénypiacok legnagyobb mozgásai jellemzően a Federal Reserve bejelentések köré csoportosulnak. Gurkaynak, Sack, és Swanson (2004) napon belüli adatok segítéségével azt vizsgálták, hogy ezek a kilengések milyen mértékben az irányadó kamat rátájának változtatásától és milyen mértékben a mellé fűzött kommunikációtól függenek. A szerzők azt találják, hogy a 2 és 5 éves állampapírok mozgásának 75%-át az FOMC (Fed döntéshozó testülete) kijelentései magyarázzák és csak 25%-ban az irányadó ráta megváltoztatása. Ez persze nem azt implikálja, hogy a kommunikáció egy a többitől független jegybanki eszköz lenne. Az eszközök a pénzügyi piacok jövőre vonatkozó várakozásain keresztül fejtik ki hatásukat. Az idézett tanulmány amellett is érvel, hogy a kommunikáció különösen hasznos lehet a hosszú lejáratú eszközök hozamának befolyásolására, így a zéró nominális kamattal való szembenézés esetén az effektív alkalmazása segíthet a gazdaság stimulálásában. Kérdés, hogy a kommunikáció hatása abból ered, hogy új információ kerül a piac elé, amely alapján megváltozik a piaci várakozás, vagy számít a kommunikációs stratégia is? Számít-e például, mennyire változik a téma, ami előkerül egy-egy döntést követő sajtótájékozatón? Dybowski és Kempa (2020) strukturális témamodellezéssel (Structural Topic Modeling, STM) vizsgálta meg az Európai Központi Bank (EKB) sajtótájékoztatóján elhangzó kijelentéseket. A témamodellezés egy olyan nem felügyelt gépi tanulási algoritmus, amely minden dokumentumot (szöveget) témák keverékének, és minden témát szavak keverékeként modellez. Célja, hogy beazonosítson témákat, amelyek mögött lényegében szavak klasztereződése (csoportosulása) áll. Miután meghatározódik, hogy mely szavak keverékeként állnak össze az egyes témák, már könnyen meg tudjuk azt is becsülni a modell segítségével, hogy egy adott szövegben vagy adott hónap szövegeiben milyen arányban fordul elő egy konkrét téma. Dybowski és Kempa (2020) ezzel az eszközzel kimutatta, hogy az EKB kommunikációjában a bevett monetáris elemzések helyett a pénzügyi rendszer stabilitása került előtérbe a 2007-08-as válságot követően. Ez a váltás bár fokozatosan következett be, az eltérés jelentős. A válság előtt a stabilitással kapcsolatos téma prevalenciája (megjelenése) 20 százalék körülire volt tehető, míg 2017-re már 60-70 százalékra. Annak ellenére viszont, hogy a pénzügyi stabilitás vált a domináns témává az EKB kommunikációjában, nem látszik, hogy az azzal kapcsolatos kijelentéseik a kamatdöntéseikben is feltétlenül tükröződnének. Dybowski és Kempa (2020) a témák prevalenciájának idősorán túl az adott témakör szentiment indexét (mennyire nyilatkoznak pozitívan vagy épp negatívan a pénzügyi rendszer stabilitásáról) is elkészítették, és elhelyezték egy kiterjesztett Taylor-szabályban. A Taylor-szabály egy monetáris politikai iránymutatás, amely azt javasolja, hogy a központi banknak az alapkamatot az infláció és az kibocsátási rés változásainak függvényében kell beállítania. Ennek formális felírása kiegészítve azzal az információval, hogy milyen arányban és milyen megítéléssel jelent meg a pénzügyi stabilitás a kommunikációban, tesztelhetővé teszi, hogy a kamatdöntés és a kommunikáció között van-e kapcsolat. Eredményeik azt mutatják, hogy az Európai Központi Bank pénzügyi stabilitással kapcsolatos kijelentései sem a válság előtt, sem azt követően nem tükröződnek a kamatdöntéseikben (a szerzők nem vizsgálják, hogy más jegybanki eszközzel kapcsolatos döntésekkel van-e kapcsolat). A rendelkezésre álló empirikus eredmények tehát azt mutatják, hogy a központi bankok szavai sokszor legalább olyan erős hatással bírnak a pénzügyi piacokra, mint maguk a döntéseik, és ezzel ők maguk is tisztában vannak. Az EKB-nál például elmúlt időszakban is tettek lépéseket annak érdekében, hogy minél több emberhez jussanak el üzeneteik, amiről egy korábbi blog bejegyzésünkben itt olvashat bővebben. "
"2","Világi Balázs","Milton Friedman és Edmund Phelps munkásságának köszönhetően az 1960-as évek vége óta közismert, hogy a várakozásoknak milyen jelentős a szerepe a gazdasági folyamatok alakításában. Ennek ellenére nagyon sokáig nem volt világos, hogy a gazdasági szereplők miként képzik a várakozásaikat. A várakozások közvetlenül nem megfigyelhetők, nehéz őket mérni, ezért a közgazdászok hipotéziseket állítottak fel a gazdasági várakozásokra vonatkozóan. A két legelterjedtebb nézet két szélsőséget reprezentál. Az adaptív várakozások hipotézis azt feltételezi, hogy a gazdasági szereplők mechanikusan a múltat vetítik ki a jövőre, ami minimális tudatosságot igényel. Ezzel szemben a racionális várakozások hipotézis azt feltételezi, hogy a gazdasági szereplők kognitív képességei extrém módon jók, és pontosan ismerik a gazdaság működését leíró törvényeket, és e tudás, illetve a rendelkezésükre álló összes információ alapján teljesen racionális módon alakítják ki a várakozásaikat. Bár a várakozások közvetlenül nem figyelhetők meg, kérdőíves felmérések formájában már régóta rendelkezésünkre áll jelentős mennyiségű információ a gazdasági várakozásokról.[1] Jogosan merül fel a kérdés, hogy akkor miért nem használta fel ezt az információs forrást a közgazdaságtan, és helyette miért támaszkodott bizonytalan spekulatív hipotézisekre. Ennek az az oka, hogy a közgazdászok többsége meg volt győződve arról, hogy a felmérésekben található információ nem túl értékes, inkább zajnak tekinthető. Ezt a vélekedést arra a feltételezésre alapozták, hogy mivel a felmérésekben résztvevőknek nem érdeke, hogy igazat mondjanak, ezért nem is teszik azt (jellemzően ezek a felmérések anonimak és nem jár a részvételért, illetve a pontos előrejelzésért semmi jutalom). Ez az attitűd azonban a jelentősen megváltozott az elmúlt évtizedben, komoly erőfeszítéseket tettek a kérdőíves felmérésekben található információk elemzésére (lásd például: Greenwood és Schleifer, 2014; Gennaioli, Ma és Shleifer, 2015; Baron és Xiong, 2017; Bordalo és szerzőtársai, 2017; López-Salido és szerzőtársai, 2017). Ezek a kutatások bebizonyították, hogy a felmérések tartalma nem tekinthető véletlen zajnak, jelentős mennyiségű hasznos információ van bennük, ugyanis a különböző forrásokból származó és különböző módszertannal készült felmérésekből nyert idősorok korrelálnak egymással és a megfigyelhető gazdasági változókkal. Alátámasztják-e a kérdőíves felmérésekből kinyert információk az adaptív várakozások vagy a racionális várakozások hipotézist? A rövid válasz: nem, egyiket sem. A racionális várakozásoknak következménye, hogy a gazdasági szereplők nem követnek el szisztematikus előrejelzési hibákat, ezzel szemben az adatok szerint a valós várakozásokból számított előrejelzési hibáknak jelentős szisztematikus komponense van. Ugyanakkor a várakozások viselkedése nem írható le az adaptív várakozások fogalmával sem. A valós gazdasági szereplők nem extrapolálják mechanikusan a múltat, felhasználják a várakozások képzéséhez az új információkat, de túlreagálják azokat. A pozitív hírek túlzottan optimistává teszi őket, és hajlamosak ilyenkor a kockázatokat alábecsülni, negatív hírek esetén pedig túlzottan pesszimisták lesznek és felülbecsülik a kockázatokat. Az adatokból az is kiderül, hogy ez a túlreagálás szoros kapcsolatban van a pénzügyi és hitelezési ciklusokkal. Mivel a várakozások valódi viselkedését sem az adaptív várakozások, sem a racionális várakozások hipotézis nem írja le helyesen, szükség van helyettük egy, az adatokkal összhangban levő új elméletre. Ennek megalkotására többféle kísérlet történt. Az egyik legígéretesebb Kahneman és Tversky (1983) tanulmányán alapul, ami a viselkedési közgazdaságtan egyik alapvetése. Ennek megértését kezdjük egy rövid példával. Ha feltesszük a kérdést, hogy mi az írek tipikus hajszíne, akkor a legtöbb válaszoló azonnal rávágná, hogy a vörös. Ha azonban ránézünk a következő táblázat első sorára, ami a hajszínek valódi eloszlását tartalmazza, akkor látható, hogy ez téves vélekedés. Az íreknek mindössze egytizede vörös hajú és valójában az írek között is a leggyakoribb hajszín a sötétbarna. Hajszínek eloszlása Forrás: Bordalo és szerzőtársai (2017) Ugyanakkor a táblázat második sora arra is rámutat, hogy mi vezetett ehhez a hibás vélekedéshez: ugyan az írek között is a vörös a legritkább hajszín, de a világ többi részéhez képest a vöröshajúak valóban felül vannak reprezentálva. Kahneman és Tversky rámutatott arra, hogy az emberek szubjektív valószínűségeloszlása torzított, hajlamosak felülbecsülni egy populációban azokat kimeneteleket, amik reprezentatívak, vagy más terminológia szerint diagnosztikusak. Reprezentatívnak vagy diagnosztikusnak azt a kimenetelt tekintjük, ami egy referenciacsoporthoz képest szignifikánsan magasabb értéket mutat. Tehát mivel az írek esetében a reprezentatív hajszín a vörös, az emberek többségének szubjektív valószínűségeloszlásában a vörös hajszín súlya a tényekhez képest felfelé torzított. Ez az emberi pszichológiában rejlő tulajdonság sokféle társadalmi jelenségre ad magyarázatot, például a sztereotípiákra (lásd erről Bordalo és szerzőtársai 2016-os tanulmányát). A mi szempontunkból azonban a legfontosabb, hogy ez az elemzési keret alkalmas a gazdasági szereplők várakozásainak az elemzésére is. A várakozásoknak Kahneman és Tversky munkásságán alapuló elméletét diagnosztikus várakozásoknak nevezzük, és ennek összefoglaló elemzése megtalálható Gennaioli és Shleifer (2018) könyvében, illetve Bordalo, Gennaioli és Shleifer (2022) tanulmányában. A reprezentatív kimenetelek valószínűségének felülbecslése egy általános tulajdonsága az emberi gondolkozásnak, éppen ezért a gazdasági várakozások képzése során is szerepet játszik. A várakozások képzése során lényegében nem történik más, mint hogy az új gazdasági fejlemények függvényében a gazdasági szereplők folyamatosan frissítik a szubjektív valószínűség eloszlásukat. E frissítési folyamat során nem teljesen racionálisan járnak el, ugyanis a szubjektív valószínűségeloszlás torzított lesz a reprezentatív kimenetelek irányába. Ahogy azt a hajszínekről szóló példában láttuk, a reprezentatívitás fogalma csak akkor értelmezhető, ha létezik egy referenciaeloszlás. Felmerül a kérdés, hogy a gazdasági várakozások esetében mi a referenciaeloszlás. Elég természetes, hogy referenciaeloszlásnak a változók múltbeli eloszlását tekintjük. A következő példával igyekszünk megvilágítani, hogy ez miként működik a diagnosztikus várakozások esetében. Az egyszerűség kedvéért tegyük fel, hogy a gazdasági növekedésnek három kimenetele lehetséges: magas, átlagos és alacsony, továbbá tegyük fel, hogy adott évben 25 százalék az objektív valószínűsége, hogy a következő évben magas lesz a növekedés, 50 százalék, hogy átlagos, és 25 százalék, hogy alacsony. Tegyük fel, hogy a következő évben magas növekedés realizálódik. Mivel a makrogazdasági folyamatokra jellemző a tehetetlenség, magas növekedés esetén megnövekszik a jövőbeli magas növekedés esélye, ezért a következő évi magas növekedés esélyének az objektív valószínűsége 30 százalékra növekszik. De a gazdasági szereplők szubjektív eloszlásban ennél nagyobb lesz a magas növekedés valószínűsége, hiszen a referenciaeloszláshoz (a múltbeli eloszláshoz) képest a magas növekedés reprezentatívvá válik (30 vs. 25 százalék). Viszont tudjuk, hogy az emberi döntéshozatal felülsúlyozza a reprezentatív kimeneteleket, tehát a szubjektív eloszlásban túlreagálják az új információt, és például 40 százalékos valószínűséget fognak tulajdonítani a jövőbeli magas növekedésnek. Akinek a fenti intuitív példa nem elégséges, és mélyebben meg akarja érteni, annak érdemes Bordalo és szerzőtársai (2020) cikkét áttanulmányozni. A várakozások itt vázolt elmélete sokféle pénzügyi és makroökonómiai jelenségre képes magyarázatot adni. Például Bordalo és szerzőtársai (2017) erre alapozva magyarázza a hitelciklusok jelenségét, vagy Bordalo és szerzőtársai (2018) ennek segítségével elemzi a pénzügyi buborékokat. Gennaioli és Shleifer (2018) a 2007-08-as pénzügyi válságot analizálja a diagnosztikus várakozások segítségével. L’Huilier, Singh és Yoo (2022) pedig a diagnosztikus várakozások makroökonómiai következményeit tárgyalja. Összegzésként elmondható, hogy bár az 1960-as évek óta tudjuk, hogy a makroökonómiában és a pénzügyekben milyen fontos a várakozások szerepe, egészen a közelmúltig nem volt a várakozásoknak empirikusan megalapozott elmélete, csak hipotéziseket fogalmazott meg a közgazdaságtudomány. Az elmúlt évtizedben azonban jelentős áttörés történt ezen a területen. Egyrészt a kérdőíves felmérések elemzése alapján jelentős mennyiségű empirikus tudás került a birtokunkba arról, hogy valójában hogyan képzik a gazdasági várakozásokat, másrészt, Kahneman és Tversky viselkedési közgazdasági munkásságára alapozva sikerült a várakozások olyan elméletét megalkotni, ami összhangban áll az empirikus eredményekkel. "
"3","Horváth Zsófia","Világszerte egyre élesebb verseny tapasztalható a felsőoktatási intézmények között a hallgatókért. Erre válaszul az intézmények megújították kommunikációs stratégiájukat, és elmozdultak a hagyományos marketing eszközöktől. A felsőoktatási toborzás korábban többnyire a nyomtatott anyagokra (újság, brosúra és papíralapú levelek), valamint tévés és rádiós megjelenésekre támaszkodott a potenciális hallgatók tájékoztatásában. Az internetes technológia megjelenése azonban új teret nyitott az egyetemi marketing számára is, az intézményi honlapok váltak a legfőbb információs forrássá. Az igazi áttörést ugyanakkor a közösségi média megjelenése hozta. Ahogy bebizonyosodott a közösségi média társadalmi és információs ereje és értéke, egyre több intézmény kezdett felregisztrálni a platformokra. A közösségimédia-marketing pedig azóta egyre népszerűbb a felsőoktatási intézmények körében. Manapság a legtöbb egyetem már rendelkezik ilyen oldalakkal, és aktívan tesznek közzé különböző szöveges, képi és videós tartalmakat. Már akadnak olyan intézmények is, amelyek ezen platformokra helyezik a legnagyobb kommunikációs hangsúlyt. Az aktívabb felsőoktatási intézmények napi több informatív bejegyzéssel is megjelennek a közösségi média oldalaikon, míg más kommunikációs csatornák esetében a közösségi médiában megjelent információk csupán töredéke található meg. Miért is különleges a közösségimédia-marketing? Ezek a felületek (Facebook, Instagram, YouTube, Twitter, TikTok, LinkedIn stb.) a hagyományos kommunikációs csatornákkal ellentétben gyorsabb terjedési sebességet biztosítanak, illetve elérés tekintetében is nagyobb, potenciálisan akár globális célközönséget is lefedhetnek. A nagyobb láthatóság pedig széleskörű márkaismeretet, az intézményi hírnév további építését és az intézményi tudás terjesztését segíti elő.  További előnyük, hogy kedvező megjelenési feltételeket biztosítanak. Mindenki számára egyszerűen, minimális vagy zéró belépési költség mellett elérhetőek. A közösségimédia-marketing különlegessége a peer-to-peer (P2P) kommunikációban is rejlik. Ez a fajta kommunikációs mód egy olyan modellt jelöl, amelyben mindkét fél egyformán kezdeményezhet kommunikációs folyamatot. A felhasználók részvételére és a felhasználók által generált tartalmakra összpontosít (üzenetek, bejegyzésekre érkezett interakciók száma) ahelyett, hogy csak az információk egyoldalú átadására fókuszálna. Milyen pozitív hatása van az intézményi közösségimédia-jelenlétnek? A közösségi médiában az oldalak követőtáborának nagyságával, a bejegyzések számával, valamint az azokra érkező interakciókkal (kedvelések: „like”, megosztások, kommentek) mérhető a legjobban az intézményi teljesítmény. Az oldalkövetések az intézmény hírnevének erejét, valamint a vele kapcsolatos érdeklődést jelzik. Az interakciók segítségével pedig a felhasználók kifejezhetik a különböző felsőoktatási intézmények által megosztott információkkal kapcsolatos érzéseiket, gondolataikat. Tehát elmondható, hogy a posztok tartalmi minőségét is mutatják. A felsőoktatási intézmények számára nagyon fontos kommunikációs csatornák a közösségimédia-platformok, hiszen követőik között számos potenciális hallgató is szerepel. Ily módon ezen hallgatók már a beiratkozás előtt is a közösség tagjainak érezhetik magukat, és első kézből értesülhetnek az egyetemi információkról, kampányokról. Ebből kifolyólag, ha az intézmények szeretnének minél több hírt és információt megosztani és ezzel egy pozitív imázst kialakítani, akkor interaktívan meg kell jelenniük a különböző közösségimédia-oldalakon.   Rutter, Roper és Lettice (2016) tanulmányának empirikus eredménye alátámasztotta, hogy a közösségi média jelentősen és pozitívan befolyásolja a hallgatói jelentkezési számokat is. Eredményeikhez a brit felsőoktatási intézmények Facebook, valamint Twitter adatait vizsgálták. Kimutatták, hogy a közösségi média hatása akkor a legerősebb, ha egy intézmény bejegyzéseire minél nagyobb számú kedvelés („like”) érkezik a Facebookon, valamint minél magasabb számban rendelkeznek Twitter és Facebook követőkkel. Különösen erős és pozitív hatás érhető el, ha az intézmények interaktívan használják a közösségi médiát. Ugyanakkor a magas bejegyzések száma önmagában nem befolyásolja a toborzási teljesítményt, szükséges egy magas követési és interakciós szám megléte is. Ez a megállapítás tehát azt jelenti, hogy a követők számának és a felhasználói interakciók növekedése hozzájárul a toborzási teljesítmény fellendüléséhez is. Képződhet versenyelőny nagyon különböző intézményi presztízs esetén is?   A közösségi médiának bizonyítottan nagy szerepe van a felsőoktatási intézmények toborzási teljesítményében, ugyanakkor mégsem minősül csodaszernek minden kihívásra. A szerzők eredményei azt mutatják, hogy egy sokkal alacsonyabb hírnévvel rendelkező felsőoktatási intézmény (nem Russell Csoport[1] tag) kiváló közösségi média teljesítménye ellenére sem tud egy sokkal magasabb presztízzsel rendelkező intézmény (Russell Csoport tag) szintjére emelkedni. Mindazonáltal minden felsőoktatási intézmény, amely nagy hangsúlyt fektet a követőivel való kommunikációra, jobban teljesít a toborzásban, függetlenül attól, hogy a Russell Csoport tagja-e. Tehát a közösségi média aktívabb minőségi használata komparatív előnyhöz juttathatja a hasonló hírnévvel rendelkező felsőoktatási intézményt a kevésbé aktív versenytársaihoz képest. Az így bevonzott új hallgatók pedig hosszú távon segíthetik a felsőoktatási intézményt abban is, hogy magasabbra kerüljön a felsőoktatási rangsorokban, ezzel intézményi presztízst teremtve. "
"4","Banai Ádám","Rögös a gazdaság útja az elmúlt évtizedben Az EBRD (Európai Újjáépítési és Fejlesztési Bank) „Transition Report” című éves kiadványának célja, hogy a piacgazdaságra való áttérést elősegítse és előmozdítsa a vállalkozási kedvet azon országokban, amelyekben az EBRD befektet. A 2022-2023-as kiadvány címe (Business Unusual) arra utal, hogy nincs visszaút a 2019-ig folyó üzletmenethez. De mi köze ennek a zombikhoz? Aki a Walking Dead sorozat spoilerére kíváncsi, az sajnos csalódni fog. Ebben az írásban az EBRD tanulmány öt fő fejezetének egyikét veszem górcső alá (Corporate debt and business dynamism), hogy bemutassam milyen hatással lehetett a Covid-járvány a vállalati mikroklímára és az életképtelen cégek fenntartására, vagyis a zombisodásra. Különösen izgalmas a kérdés, mert korábban a zombi cégekről még a Covid előtt írtam elemzést, ahol egy korábbi tanulmány alapján megállapítottam, hogy az alacsony kamatkörnyezet a zombisodást támogatta. Olcsó hitelek korának következménye Az elmúlt másfél évtized sokkjainak és azok kezelésének eredőjeként a támogatott, olcsó vállalati hitelek kihelyezése nagymértékben emelkedett, az adósságok pedig rekordszintre nőttek. A globális GDP mintegy 228 százalékára emelkedett a globális adósságállomány 2019-ben, mely a 2008-as pénzügyi válságkor tapasztalt szintnél mintegy 30-40 százalékponttal magasabb (és ebben a Covid okozta gazdaságpolitikai lépések hatása még nem szerepel). A Covid következtében 2020-ra 255 százalék közelébe emelkedett a globális GDP arányos adósságállomány, míg 2021-re 247 százalékra csökkent. Nagyon változó e mutató régiós eloszlás szerint, de általánosságban elmondható, hogy a ’10-es éveket az adósságok masszív növekedése jellemezte. A világ GDP arányos adósságának eloszlása és alakulása az elmúlt években (államadósság és nem-pénzügyi magánszektor) Forrás: IMF Az EBRD régióiban (ami egy elég diverz országcsoport hiszen közel 40 országban aktív Afrikától Közép-Ázsiáig) ez az adósságszint a GDP csaknem 160 százalékát tette ki. A 2016-os tetőzést követően volt egy mérséklődő, fenntarthatónak tűnő pályára állás, melyet a Covid-járvány kezelése aztán visszafordított. EBRD régióinak összesített adósságszintje a GDP arányában Forrás: EBRD – Transition Report 2022-2023 Az elmúlt évtizedben összességében a laza monetáris politikai környezetnek is köszönhetően a vállalati adósságállományok érdemben emelkedtek. Ebből pedig nemcsak a hatékony vállalatok, hanem a zombi cégek (versenyképtelen vállalkozások, melyek csak hiteleik kamatát tudják kifizetni, adósságukat kinőni nincs esélyük) is nagyban profitáltak. A zombikkal a fő probléma, hogy hozzájutnak az olcsó finanszírozáshoz más, sérülékeny és esetleg a reálgazdaság szempontjából hasznosabb cégekkel szemben, másrészt pénzügyi stabilitási kockázatot hordoznak.  Miben különbözik az egészséges a sérülékenytől és a zombitól? Érdemes szétválasztani az egészséges cégek, a pénzügyileg sérülékeny cégek és a zombi cégek definícióját. A pénzügyileg sérülékeny cégek azok, melyeknek a tőkeáttételük az ország vállalati tőkeáttételének mediánszintje felett van és az átlagos kamatfedezeti mutatójuk (EBIT/kamatkiadások) az elmúlt két év mediánszintje alatt van az országot és a szektort tekintve, ahol működnek. A zombi cégek ennek a csoportnak részei, ugyanakkor abban különböznek, hogy ők hozzáférnek olcsó finanszírozáshoz. A zombi cégek olcsóbban jutnak hozzá a finanszírozáshoz, mint versenytársaik Ez leginkább azért van így, mert cégméretük relatíve nagy, az iparág, amiben működnek, valamilyen módon speciális, melynek piacszerkezete monopolisztikus vagy oligopolisztikus jellegű (olaj és gázkitermelés, vízgazdálkodás, szénbányászat, egyéb állami vállaltok). Az EBRD adatbázisa 12 ország adatait használja (Bosznia-Hercegovina, Bulgária, Horvátország, Görögország, Magyarország, Lettország, Lengyelország, Románia, Szerbia, Szlovákia, Szlovénia és Ukrajna) és 4 ország (comparators) adataival hasonlítja össze (Ausztria, Franciaország, Németország, Portugália). A romló konjunktúra ellenére a nemfizetések és vállalati csődök nem, vagy csak kismértékben emelkedtek. Az látszik viszont az EBRD számaiból, hogy a cégek mintegy 25-30 százaléka pénzügyileg sérülékeny, és ezen cégek mintegy negyede (az összes cég 5 százaléka) zombi cég, vagyis a veszély nem múlt el. A cégek negyede-harmada pénzügyileg sérülékeny az EBRD mintájában Zombi fertőzés a cégek világában Sok vállalat az olcsó hitelek miatt élt túl, de üzleti modelljük nem egészséges, pénzügyi teljesítményük gyenge. Ennek egyik fő mellékhatása az, hogy a zombi cégek az általános üzleti környezetre és az „egészséges” cégekre is negatív hatással vannak. A zombi cégek az egészséges cégeknek versenytársat jelentenek, akik lenyomják a termékek árait addicionális kínálatukkal ezáltal csökkentve a jól működő cégek profitrátáját és emelve a béreket a szektorban. Emellett a hitelhez való hozzáférés is sérül, hiszen a zombi cégek hitelezése részben kiszorítja az egészséges vállalatokat. Összességében ezért a nagyobb zombi arány kisebb beruházási szinttel, alacsonyabb bevétellel és foglalkoztatással jár az egészséges cégek számára is. Öröm az ürömben, hogy az EBRD tanulmánya alapján a Covid 19 alatt nyújtott széleskörű támogatások nem súlyosbították a cégek addig már meglévő zombisodását (ami a Covid előtti évtizedben lezajlott) az EBRD régióiban, ugyanakkor a kockázat ott lebeg Damoklész kardjaként. Az látszik az EBRD adataiból, hogy bizonyos iparágak és tulajdonosi struktúrák kedveznek a zombisodásnak. Az olaj- és gázkitermelésben, a szénbányászatban és a vízhasznosításban tevékenykedő vállalatok olcsón hozzáférnek a hitelekhez annak ellenére, hogy nem feltétlen tudják kitermelni a megkapott tőkét, ugyanakkor a bankok a stratégiai jelentőségük miatt hiteleznek ezen cégeknek, mint ahogy az állami cégeknek is, amiket sok esetben állami tulajdonosi hátterű bankok finanszíroznak leginkább. Mit tehet a gazdaságpolitika, hogy elkerülje a zombiapokalipszist? A Covid 19 nem okozta a globális gazdaság összeomlását, amihez nagyban hozzájárult az államok által nyújtott támogatások, hitelek, moratóriumok garmadája. Ez segített a munkanélküliség emelkedésének megfékezésében, a vállalati csődök mérséklésében. Ugyanakkor negatív mellékhatásként növelte az adósságállományokat, ami a jelenleg emelkedő vagy magas kamatkörnyezetekben nem életbiztosítás. A zombi cégek túlélése ráadásul a vállalati szektor teljes beruházására és növekedésére is negatívan hat, így fontos a zombisodás megelőzése, amihez a gazdaságpolitika négy fő területen járulhat hozzá: Hogy mi lesz a vállalati hitelezés sorsa a magas kamatkörnyezetben és a pár év alatt lezajlott többszörös válságot követően? Most még nem tudjuk. Csak remélhetjük, hogy nem járják majd zombik az irodaházakat és a versenyképes vállalatok győzedelmeskednek… "
"5","Neszveda Gábor","A gazdaságpszichológiai és viselkedési közgazdaságtani kutatások számtalan eszközt térképeztek fel arra vonatkozóan, hogyan lehet az emberek döntéseit befolyásolni (Neszveda, 2018). Ezeket az eszközöket már ezen kutatások előtte is rendszeresen használták a marketing szakmában, és a vállalatok egyébként is gyakran keresik az ilyen lehetőségeket profitjuk növelésére. Viszont a (közgazdasági) jólét szempontjából elengedhetetlen kérdés, hogyan lehet csökkenteni ezeknek a befolyásolási módszereknek a hatását. Ezen eszközök alapjaiban nehezítik meg azt, hogy az emberek „optimális” döntéseket hozzanak, ami számukra a legnagyobb jólétet biztosítaná. Néhány nagyon ismert összefüggésről már esett szó a blogon is: Ezeknek a gazdaságpszichológiai megfigyeléseknek az a lényege, hogy úgy lehet megváltoztatni az emberek döntéseit, hogy érdemben nem változik a döntési helyzet, csak annak megfogalmazása vagy tálalása. Ezek az eredmények egyértelműen szükségessé tették azokat a kutatásokat is, amelyek megpróbálják ellensúlyozni ezeket a problémákat és egyben megoldásokat találni rájuk. Hogyan lehetne megvédeni az embereket attól, hogy befolyásolni lehessen őket ezekkel az eszközökkel? Általánosságban érdekes eredmény, hogy nem segít érdemben, ha beszélnek ezekről vagy kifejezetten oktatási céllal tartanak előadásokat a témában (például Gächter és szerzőtársai, 2009). Ezért valamilyen más formát kell kitalálni és kikísérletezni. Ez lehet, hogy végül pontosan ugyanolyan egyszerű megoldás és trükk lesz, mint maguk a befolyásolási módszerek. Vegyük például a csali hatást (Huber és szerzőtársai, 1982), amelynek a lényege, hogy egy plusz csali termékkel olyan hatást érünk el, hogy a céltermék sokkal jobbnak tűnjön. Ezt sokszor szokták kontextus hatásnak is nevezni, mert ezzel az új csali termékkel más kontextusba kerülnek a termékek és így jobbnak vagy épp rosszabbnak tűnhet egy-egy opció (példák ezekre: Bakó és szerzőtársai, 2018; Bakó és Neszveda, 2020; Dezső és szerzőtársai, 2022). Ezeket a hatásokat nagyon sok szempontból vizsgálták már, de nagyon nagy kérdés, hogyan lehetne csökkenteni a hatásukat. Connolly és szerzőtársai (2013) azt vizsgálták meg, hogy egy egyszerű információ hozzáadásával esetleg tudják-e csökkenteni a csali hatás erejét és ezzel megvédeni az embereket egy ilyen típusú befolyásolástól. Nézzünk erre egy konkrét példát! Képzelje el, hogy nagyon sokáig keresett a munkalehetőségek között és végül sikerült 3 lehetőségre leszűkítenie az állásajnálatokat! A munka érdekessége (0-100-as skálán) és az előrelépés lehetősége (0-50 skálán) alapján értékelte ki őket. Így az alábbi három lehetőség maradt: Elképzelte Ön is, hogy melyiket választaná? Ha döntött, akkor képzelje el magát újra egy ugyanilyen helyzetben, de az alábbi 3 lehetőség közül most mit választana?  Döntsön megint! Természetesen egy valós kísérleti helyzetben nem látják mind a két kérdést. A résztvevők egyik fele az első verziót látja, míg a másik fele csak ezt a második kérdést látja. Viszont talán még így egymás után is érezhető, hogy igenis van jelentősége, hogy a 3. opció micsoda, mert ez alapján vagy az 1. vagy a 2. lehetőség jobbnak tűnik. Ezt a jelenséget nevezzük a csali hatásnak. Jelen esetben a 3. lehetőség mindig a csali, csak az első esetben a 2. opciót támogatta, a második esteben pedig az 1. opciót. Connolly és szerzőtársai (2013) ebben az esetben azt találták, hogy erős a csali hatás és tényleg befolyásolja az emberek döntéseit. Viszont az igazi kérdés az, hogy hogyan lehetne ezt a hatást csökkenteni vagy eltüntetni. Az ötlet a következő, néhány pszichológiai elméletre támaszkodva: hívjuk fel a figyelmet arra, hogy rossz döntés esetén megbánhatja és rossz érzései lesznek emiatt később. Tehát az alábbi szöveggel kiegészítve újra lefuttatták a kísérletet, és feltették az előző két kérdést új résztvevőknek: „Ahogy meghozza a döntését, ne feledje, hogy nincs garancia arra, hogy megfelelő lesz az a munka amelyiket választja. Egy olyan helyzetben találhatja magát könnyen, ahol nem tetszik Önnek a munka és megbánja a döntését és azt kívánja, bárcsak a másik munkát választottam volna.” Ebben az esetben már egyáltalán nem találtak semmilyen csali hatást, az teljesen eltűnt. Mindegy melyik verzióját kapták meg a fenti kérdéssornak, ugyanolyan arányban választották az 1. vagy a 2. opciót. Összességében elmondható, hogy bár rengeteg trükköt használnak a marketingben a cégek döntéseink befolyásolására, van remény, hogy ezt megfelelő szabályozással, akár egyszerű kiegészítésekkel ellensúlyozzuk. "
"6","Bánkuty-Balogh Lilla","A geopolitika talán leginkább elhíresült tézise szerint „a földrajz a történelem kulcsa”. Ugyan a magyarban meghonosodott mondat Mackinder eredeti írásának nem teljesen pontos fordítása, mégis jól átadja azt a viszonyrendszert, amit a geopolitika vizsgál a hatalomgyakorlás, a politika és a tér hármasságában. Azonban amíg a klasszikus geopolitika a hatalomgyakorlást a szuverén államokhoz kötötte, a politika gyakorlatát a kormányzó elitekhez és a teret földrajzi térként azonosította, addig a posztmodern és kritikai geopolitikai irányzatok kiterjesztették az értelmezési kereteket: a hatalomgyakorlás szub- és szupranacionális szereplőkhöz egyaránt kapcsolódhat, a politika több szinten és párhuzamosan zajlik, és a földrajzi terek mellett a térértelmezésbe belépnek a virtuális, kiber- vagy akár gondolati terek is. Ezen keretek között értelmezhetjük a gondolati vagy érzelmi tér uralásáért folytatott küzdelmet, azaz a szívekért és az elmékért folyó háborút. Ahogy egyre nagyobb jelentőségre tesznek szert életünkben a virtuális terek, úgy kúszik be az információs hadviselés az emberek gondolati és érzelmi tereibe is. Ez elvontnak hangozhat, de sokan találkozhattunk az elmúlt év során például az ukrán elnökről készült deep-fake videóval, amelyben a megadásra szólította fel a lakosságot, a „Kijev szelleme” történettel, amely egy vadászrepülő pilótáról szólt, aki egymaga semmisített meg hat orosz katonai gépet, vagy éppen a hamisított BBC logóval ellátott tudósítással, amely Lengyelország potenciális hadba lépését taglalta. A kibertér, amit a hadviselés ötödik dimenziójának is szokás nevezni, ma már nem csak a fizikai világ digitális fenyegetését teszi lehetővé (például hackertámadások, adatlopás vagy a kritikus infrastruktúra károsítása révén), hanem utat nyit a számítógépes propagandának is, amely kifejezetten az átlagembert célozza. Az álprofilok, manipulált képek és felvételek, deep-fake videók, valamint hamisított dokumentumok, mind bizonyos narratívák támogatását szolgálják. A közösségi média megjelenése nyomán a hírfogyasztóknak egyre nagyobb ráhatásuk van arra, hogy milyen információkkal találkoznak nap mint nap, ami magában rejti annak a lehetőségét, hogy torzítani lehessen az emberek felfogását a hírek és a közügyek tendenciáiról. A közösségimédia-hálózatok dinamikája döntő szerepet játszik a politikai folyamatok társadalmi befolyásolásában, mivel azok nemcsak a politikai kampányok, hanem az információmegosztás agóráivá is váltak (EPRS, 2019). A hírfogyasztók azon képessége, hogy megszűrhetik a feléjük érkező tartalmakat, csökkenti az olyan nem tervezett, váratlan találkozások valószínűségét, amelyek közös élményeket jelentenek egy egyébként heterogén társadalomban. Az úgynevezett (közösségi média) visszhangkamra (echo-chamber) jelenség az egyének olyan homogén klasztereinek megjelenésére utal, ahol a résztvevők megerősítik és felerősítik egymás véleményét, olyan buborékot hozva létre, ahol nem fordulhat elő kritikai észrevétel. A véleményeknek való szelektív kitettség és az érvek sokféleségétől való elszigetelődés pedig a szélsőségesebb attitűdök kialakulásának kedvez (Sunstein, 2007). A számítógépes propaganda a közösségimédia-platformok, az autonóm ágensek és a közvélemény manipulálására felhasznált big data együttese. A számítógépes propaganda során autonóm ágensek, azaz olyan számítógépes rendszerek, amelyek önállóan képesek működni egy meghatározott keretrendszerben, a felhasználók viselkedéséről gyűjtött big data alapján tevékenykednek bizonyos ideológiai projektek előmozdítása érdekében. A mindennapi életből ismert számítógépes propaganda magában foglalja a dezinformáció terjesztését, az automatizált erősítést botokkal és hamis fiókokkal, az ellenvélemény elnyomását gyűlöletbeszéddel és trollkodással, valamint a közösségi csoportokba és eseményekbe való beszivárgást. A közösségi média manipulációja az internetfelhasználók nagy része számára már viszonylag alacsony költségek mellett elérhető: a mesterséges intelligencia, a gépi tanulás és a big data elemzés fejlődésével azonban a számítógépes propaganda fegyverei még hatékonyabbá és kifinomultabbá válhatnak (Bradshaw és Howard, 2018). Az online félretájékoztatás és dezinformáció nem korlátozódik a Facebookra és a Twitterre, hanem minden közösségimédia-platformot, sőt mobilalkalmazást is érint. A legjelentősebbek ezek közül a YouTube, a Reddit, a 4Chan, a 8Chan, a WhatsApp, a Discord és a Telegram (EPRS, 2019). A dezinformáció életciklusának logikája egy önerősítő dinamika köré épül fel, ahol a dezinformáció létrejöttét és terjesztését szándékos erősítési stratégiák támogatják. A sikeres dezinformációs kampányok általában a történetek és képek érzelmi erejére építenek, amelyek képesek erős reakciót kiváltani az olvasókban és fokozni az online elköteleződést. A dezinformációs kampányok gyakran kihasználják a hasonló tartalmat közzétevő webhelyek hálózatának erejét, és megerősítik egymást a hitelesség növelése érdekében. A dezinformáció hatását a „megoszthatósági tényezője” biztosítja, vagyis a tartalom önmagában is képes felkapottá válni szenzációhajhász vagy érzelmi töltetű jellege miatt. Az ilyen célzott dezinformációs híradások jellemzően társadalmi megosztottságra, például politikai vagy vallási meggyőződésekre játszanak, és olyan digitális elemeket tartalmaznak, amelyek mémek, hamis képek, hamis felvételek és félrevezető tartalom használatával növelik a láthatóságot és az elköteleződést. Ugyan mindezidáig a számítógépes propagandát jellemzően a politikai vagy geopolitikai szférában tapasztalhattuk, az üzleti élet is egyre inkább célponttá válhat a narratívák harca kapcsán (Berinato, 2018). Az üzlet a megbízhatóságról és jó hírnévről szól, így hatalmas károkat okozhat például egy deep-fake videó, ahol egy adott cég vezetői megosztó kijelentéseket tesznek. Elég csak a „pump and dump” jellegű részvényárfolyam manipulációkra gondolni. De kisebb termékbiztonsági problémákat bemutató úgynevezett „digitális futótüzek” is vírusosan terjedhetnek, befolyásolva a közvéleményt és akár egyes döntéshozókat. A szívekért és az elmékért folytatott harc még csak most kezdődik igazán, és lehet, hogy hamarosan az üzleti szférának is lesz mit tanulnia a stratégiai narratívák uralásáról. "
"7","Baranyai Eszter","Jobban működik az a társadalom, ahol az emberek egymásban és intézményeikben is jobban bíznak. A pénzügyi-monetáris rendszer – közepén a jegybankkal – a gazdaság sarokköve, kulcs építőanyag itt is a bizalom. Bizalom nélkül a kártyavár összeomlik: a boltos nem fogad el belső értékkel nem rendelkező papírdarabokat (papírpénzt), és nem bízzuk rá pénzünket a bankokra. Az utóbbi években egyre többen vizsgálják az emberek jegybankba vetett bizalmát – számos tanulmány született az Európai Központi Bankról (EKB) (többek között Bursian és Fürth, 2015; Brouwer és de Haan, 2022; Mellina és Schmindt, 2018), de vizsgálták például az angol, német, újzélandi vagy izraeli jegybankokat is (Farrell és szerzőtársai, 2020; Mellina és Schmidt, 2018; Hayo és Neumeier, 2021 és Kril és szerzőtársai, 2016). A témát övező érdeklődésnek gyakorlati okai is vannak:  Mitől függ a bizalom? Többféle elmélet próbálja az intézmények iránti bizalom felépülési folyamatának egy-egy aspektusát megragadni (Mischler és Rose, 2001). A kulturális elméletek a korai évek szocializációjára helyezik a hangsúlyt. Azt, hogy mennyire bízunk meg másokban, nagyban befolyásolja, hogy milyen élmények értek, amikor először közeli családtagjainkkal, majd egy fokozatosan táguló körrel érintkeztünk. Ez az úgynevezett interperszonális bizalom pedig hat arra, mennyire bízunk meg az intézményekben. Ezzel szemben az intézményi elméletek szerint egy intézmény iránt érzett bizalmunk az intézmény teljesítményére való racionális reakció: ha egy intézmény jól teljesít, akkor bízunk benne. A mikro elméletek az egyének közötti különbségeket hangsúlyozzák: bizalmi szintünk függ a társadalmi-gazdasági hátterünktől, személyes jellemvonásainktól, tapasztalatainktól, szemben a kollektív hasonlóságokat előtérbe helyező makró elméletekkel. Mindegyikben van igazság. Ezekkel összefüggésben, a bizalom lehet racionális, érveken alapuló, de lehet automatikus, nem tudatos, asszociációra és kondicionálásra épülő tanulási folyamat eredménye is. A jegybank iránti bizalom racionális alapokon nyugvó komponense is több elemből tevődik össze. Számít a közjó iránti elkötelezettség, aminek alapja a jegybanktörvény, az elemzői gárda tudása és kapacitása, valamint a jegybanki működés eszköztára is.  Ezek mind fontosak a jó döntéshozatal, illetve az attól nem független jegybankba vetett bizalom szempontjából. Bármelyik elem sérül, a bizalom csökkenhet. De lássuk, mit is találtak a jegybankokkal kapcsolatban a gyakorlatban. Az alábbi grafikon azt mutatja be, hogy az eurozóna különböző országaiban mekkora volt a részesedése azoknak, akik az “inkább bízok az EKB”-ban opciót jelölték meg, szemben az “inkább nem bízok az EKB-ban” opcióval. Szembetűnő, hogy országonként lényegesen különbözhet ez az arány, illetve időben is tud jelentősen változni. Különösen markáns a csökkenés a periférikus országokban a 2010-es éveket követően, noha sok esetben magasabb szintről indultak, mint az osztrákok vagy a németek. Ez a bizalomcsökkenés aztán megállt, és az idősor végén ismét emelkedő értékeket látunk. Bizalom az EKB-ban Megjegyzés: Azok részesedése, akik az ’inkább bízok az EKB’-ban opciót jelölték meg, szemben az ’inkább nem bízok az EKB-ban’ opcióval. Forrás: Farvaque és szerzőtársai (2017). Szintén említésre méltó, hogy az utóbbi években a jegybankok egyre több területen aktívak, például egyre több jegybank hoz a fenntarthatóság céljával, illetve a klímaváltozás mérséklésével összeegyeztethető intézkedéseket. Az egyre szélesebb aktivitást pedig érdemes lehet a bizalom szempontjából is értékelni. Konklúzió A bizalom a stabil pénzügyi-gazdasági rendszer egyik kulcsfontosságú hozzávalója. Nincs ez másképp a rendszer közepén elhelyezkedő jegybank esetében sem. Egy társadalom által nagy becsben tartott központi bank dolga könnyebb: hiszen elképzelhető, hogy az emberek inflációs várakozásai jobban illeszkednek a jegybanki célokhoz, ami pedig megkönnyíti az inflációs cél elérését. Bár kevés jegybank tiltakozna az ellen, hogy nőjön az emberek iránta érzett bizalma, a hogyan nem feltétlenül egyértelmű. Egyrészt azért, mert a tanulmányok sokszor egy-egy felmérés adatait tudják csak vizsgálni, így inkább korrelációkról, mintsem ok-okozati hatásról számolnak be (ahogy idősödünk, nő a bizalmunk, vagy a mai idősek bizalmi szintje más, mint a jövőbeli időseké, akik ma fiatalok?). Másrészt, bár kétségtelen, hogy a jegybanki tevékenységnek hatása van a jegybankba vetett bizalomra, jegybankon kívüli szereplők tevékenysége is lényeges lehet.  Az emberek általános, intézmények iránt érzett bizalma befolyásolhatja a jegybankba vetett bizalmat is, tehát ezen intézmények tevékenysége, kommunikációja is fontos adalék. Arról nem is beszélve, hogy – Claudio Borio szavaival élve – „bár a jegybanki függetlenség értékes és bizonyos fokú védelmet biztosít”, valamint „az erős és független szabályozóhatóság és felügyelet apparátusa is segít”, az állam(ok) hitelessége az alapvető összetartó elem, ami szükséges a monetáris és pénzügyi stabilitáshoz, vagyis a jegybanki célokhoz (Borio, 2019, 16.o.). Az emberek jegybankba vetett bizalmára pedig hat, hogy ezek a célok mennyire valósulnak meg. Mindenesetre, annyi mindenképp kirajzolódik, hogy a vizsgált országokban az emberek tekintélyes része nem nagyon érti, hogy mit is csinál egy jegybank, ez az ismeret pedig akár növelhetné is a jegybankba vetett bizalmat. Célirányos oktatás, tájékoztatás hasznos lehet. Másrészt egy-egy intézmény minőségének a javítása nem várt pozitív hatásokkal járhat más intézmények (például jegybank) megítélése esetében is további potenciális tovagyűrűző hatásokkal. "
"8","Kolozsi Pál Péter","Abban jó eséllyel egyetértés van világszerte, hogy jó lenne egy zöldebb, fenntarthatóbb gazdasági-társadalmi rendszerben élni. A nagy kérdés, hogy miképp lehet egy ilyen optimális(abb) világállapotba megérkezni, és esetlegesen mit kell ehhez feladni, milyen következményekkel jár az átmenet? Ezekkel a kérdésekkel kapcsolatban segít eligazodni a BIS egyik friss tanulmánya, amit Alberto Americo, Jesse Johal és Christian Upper jegyez „The energy transition and its macroeconomic effects” címmel. A tanulmány azt mutatja be, hogy az energetikai átállásnak milyen mélyreható és eltérő hatásai lesznek az egész világon, különös tekintettel arra, hogy a tiszta technológiák – főként a szél- és napenergia, valamint az elektromos járművek – fejlődése milyen kihívásokat és lehetőségeket jelent a zöld átmenethez elengedhetetlen ásványi anyagok felől nézve. Nem meglepő módon a kutatók arra a következtetésre jutnak, hogy a fosszilis tüzelőanyag-termelőket valószínűleg súlyosan érinti majd a zöld átmenet, az új technológiákhoz szükséges ásványkincseket kitermelő országok pedig várhatóan nagy nettó haszonélvezői lesznek a folyamatnak, miközben az importőrökre – azaz a világ nagy részére – gazdasági szerkezetük és energiamixük függvényében különböző mértékben hathatnak a változások. Ez a gondolatmenet abból indul ki, hogy a zöld átmenet egy „árupiaci szuperciklussal” jár – ami részben akár már el is kezdődhetett, de még ez sem biztos. Kezdjük azzal, hogy mi is az árupiaci szuperciklus? Ez egy olyan ármozgás, ami az árupiacokon a fellendülés és a visszaesés hosszabb időszakát fedi le, amikor az árak jelentősen a hosszú távú trendek által meghatározott szintek fölé vagy alá esnek. Ezek a mozgások akár túl is szárnyalhatják a konjunktúraciklusokat, és jellemzően jóval több mint egy évtizedig fennmaradnak. A legutóbbi felívelési szakasz a 2000-es évek elején kezdődött és a 2008-as pénzügyi válsággal ért véget, de sokak szerint az utóbbi 2-3 év egy újabb szuperciklus kezdetét jelenti vagy ha nem, hát akkor hamarosan elkezdődik az árak hosszú távú felívelése. Valóban minden adottnak tűnik a zöldtechnológiához kapcsolódó nyersanyagárak emelkedéséhez. A BIS szerint a szél- és napenergia térnyerése messze meghaladta a várakozásokat az elmúlt évtizedben, és a megújuló energiaforrások előnye az elkövetkező évtizedekben csak növekedni fog: a szélenergia költségei 2030-ig további 17-29 százalékkal, míg a napenergia egységköltségei 40-60 százalékkal csökkenhetnek 2020-hoz képest. Ennek fényében nem meglepő, hogy a zöld átálláshoz kapcsolódó nyersanyagárak bár volatilisek, trendszerűen emelkednek. A jövő nagyon bizonytalan: elképzelhető, hogy rövid távon a korlátos fosszilis-beruházások erőteljesen felhajtják az energiaárakat, de az is, hogy a tiszta technológiák vártnál gyorsabb fejlődése az energiaköltségeket a vártnál gyorsabban csökkenti majd. Mindenesetre az valószínűnek látszik, hogy a tiszta technológiákhoz szükséges fémek és ásványi anyagok iránti kereslet jelentősen emelkedni fog. Az érintett nyersanyagok nagy része az akkumulátorgyártáshoz kapcsolódik, ilyen a lítium, a kobalt és a nikkel, illetve a grafit, valamint kritikus fontosságú az elektrifikációban megkerülhetetlen réz is. Az új nyersanyag-szuperciklust ezen nyersanyagok kínálatának szűkössége okozhatja, két tekintetben is: De miért nem lehet emelni a kínálatot? Alapvetően nem azért, mert ezekből az anyagokból nincs elég a Földön, hanem azért, mert a bányászat időigényes – és súlyosan környezetromboló – tevékenység. A BIS tanulmányában idézett szakértői becslések alapján egy lítiumbánya beindítása fél évtizedig is eltarthat, a réz- és nikkelbányák esetében pedig akár több mint egy évtizedet várni kell, amíg megkezdődik a kitermelés. A gondot ez az időbeliség, illetve a szükségestől elmaradó eddigi beruházások és a kereslet valószínűsíthető növekedése egyszerre okozza. Természetesen a változó árak a gazdasági aktorok viselkedését is megváltoztatják. Amennyiben az árak tartósan magasak lesznek, akkor a jelenleg kevésbé „életképes” telephelyeket is érdemes lesz termelésbe vonni (ismerünk ilyen lítiumlelőhelyeket például Kanadában, Németországban és Mexikóban), ahogy ez korábban az amerikai palaolaj fejlesztések esetében is történt. A magas árak és a szűkösség erőteljesen ösztönözni fogja a kulcsfontosságú anyagokkal való takarékosságot is, és ennek már vannak látható jelei is: az elektromos autók akkumulátoraiban például az autógyártók egyre inkább olyan technológiákat használnak, ami a drága kobalt helyett más anyagokra épít (pl. lítium-vas-foszfát). A zöld átmenet nem elkerülhető, a közeljövő bizonytalansága ellenére ugyanis az energetikai átállás azt jelenti, hogy előretekintve ceteris paribus csökkeni fognak energiaköltségek, javul az emberiség egészségi állapota és csökkenni fog a környezetszennyezés. Ez a következő generációk létfeltételeit javítja majd. A változásnak azonban lesznek vesztesei és nyertesei (egyének, régiók, országok, térségek), ami részben egy árupiaci szuperciklusban ölthet testet. Az öveket mindenesetre érdemes lesz becsatolni. "
"9","Vonnák Balázs","Öt éve még kevesen gondolták volna, hogy világ jegybankjai hamarosan elkeseredett küzdelmet fognak folytatni az évtizedes rekordokat döntögető inflációval. Nem csoda, hiszen a koronavírust senki nem láthatta akkor előre, és az orosz-ukrán háború – ebben a formájában és minden gazdasági/inflációs következményével – sem volt borítékolható. Azonban könnyen lehet, hogy arra is csak kevesen emlékeznek, hogy nem is olyan régen már átélhettünk egy hasonlóan induló globális inflációs hullámot, mégpedig 2007-2008-ban. Ha visszatekintünk az elmúlt bő fél évszázadra, még több globális infláció epizódot azonosíthatunk. Az alábbi ábra a Világbank globális inflációs adatbázisának havi frekvenciájú, 188 országot tartalmazó adataiból minden hónapra az év/év infláció 10., 30., 50., 70. és 90. percentilisét mutatja: Országszintű inflációs ráták percentilisei Forrás: Világbank, saját számítás A medián – vagyis a középső érték, amelynél az inflációs ráták éppen fele magasabb egy adott időszakban – arról ad tanúságot, hogy a mostanihoz hasonló nagyságú globális infláció a már említett 2007-2008-as időszak mellett az 1990-es évek közepén volt, amikor számos volt szocialista országban, szovjet és jugoszláv utódállamban szabadultak el az árak, valamint a hetvenes években, akkor ráadásul több csúccsal is. Ránézésre azonban a mostani helyzethez leginkább a 2007-2008-as hasonlít leginkább. Egyrészt, mindkét időszakban egy árstabilitáshoz közeli állapotból kezdett meredek emelkedésbe az infláció. Másrészt, mindkét időszakban hasonlóan mozdult el a teljes eloszlás, vagyis nem csak a medián, hanem a többi percentilis is. Ez arra utal, hogy az alacsony inflációs országokat sem kerülték el ezek a sokkok. A hasonlóság azonban nagyjából ki is merül ennyiben. 2008-ban ugyanis hamar „megoldódott” a probléma: a pénzügyi válság és a globális recesszió megfékezte az árak elszabadulását, és következett egy rendkívül alacsony inflációs évtized az országok nagy részében. Az alábbi ábra a medián infláció eltérését mutatja mindkét epizódban az előző két év átlagától, havi lefutásban: A medián infláció relatív alakulása az inflációs sokkot megelőző két év átlagához viszonyítva Megjegyzés: A 2007-2008-as inflációs sokk első hónapja 2007. július, a jelenlegié 2021. január datáltam. A viszonyítási alap ezért az első esetben a 2005. július és 2007. június, a második esetben a 2019. január és 2020. december közötti átlagos év/év infláció. Az infláció 2008-ban valamivel több mint egy évig tartó emelkedés után meredeken csökkenni kezdett a már említett okok miatt. A globális szinten 2022. decemberig rendelkezésre álló adatok ugyanakkor még nem mutattak hasonlóan markáns fordulatot a közelmúltra vonatkozóan, csak az emelkedő trend megtorpanását. Van azonban egy lényegesebb különbség: míg 2007-2008-ban az infláció elsősorban csak a nemzetközi nyersanyagárak által közvetlenül érintett termékkörökben jelentkezett, a mostani sokkok már a maginflációban is látszanak, vagyis a termékek széles körére kiterjedtek. Az alábbi ábra az országonként maginflációs mutatók percentiliseit mutatja: Országszintű maginflációs ráták percentilisei A medián maginfláció 2008-ban nem érte el a 4 százalékot sem, 2022 második felében azonban megközelítette a 7 százalékot, ráadásul egy lényegesen alacsonyabb szintről indulva. Ilyen magas szinten utoljára 1984-ben volt. Mindez nem feltétlenül jelenti a világ végét. A „headline” infláció a legtöbb országban érdemben csökkent 2023 második felében. A jegybankok jelentős monetáris szigorítást hajtottak végre, és jelenleg is vagy további szigorítást, vagy a szigorúbb kondíciók hosszabb ideig történő fenntartását ígérik – sok esetben éppen a maginflációra hivatkozva. "
"10","Lehmann Kristóf","Az infláció elleni harcban az USA jegybankja, a Federal Reserve 5,25–5,5 százalékos sávra emelte az alapkamatot 2022 eleje óta. A történelmi összevetésben is gyors ütemű kamatemelések és a magas kamatszint huzamosabb fenntartása sokakban azt az aggodalmat keltette, hogy a szigor 2023-ban recessziót okozhat az USA gazdaságában. „Minél hosszabban köröz a repülő a magasban, annál valószínűbb, hogy elfogy az üzemanyaga.” Ezzel a megjegyzéssel nyilatkozott a Bank of America globális elemzőrészlegének vezetője, Ethan Harris a növekedési kilátásokra utalva. Az elemzői várakozások a növekedés kapcsán azonban jelentősen szórnak. Az év első felében három táborba voltak sorolhatók a vélemények az USA gazdasági növekedési kilátásai kapcsán. A recessziós vitában eleinte a puha landolást (soft landing), azaz a növekedés lassulását várók álltak szemben a becsapódást, azaz a markáns recessziót (hard landing) valószínűsítőkkel. Pár hete a vitában megjelentek a gazdasági növekedés erősödését valószínűsítők (no landing). Felmerül a kérdés: egyáltalán miért merülhetett fel ekkora véleménykülönbség az USA gazdaság teljesítményével kapcsolatban? Számos makrogazdasági változó a növekedés erősödését mutatja 2023-ra Idén júniusig az USA-ban a munkanélküliségi ráta 3,53 százalékon alakult, a Fed előrejelzésben publikált természetes munkanélküliségi rátája (4,0 százalék) alatt. Eközben havonta átlagosan 278 ezer állás jött létre. Ezek az adatok nagyon feszes munkapiacot jeleznek. A kamatemelés ellenére a hitelkártya-tartozások rekordszintre emelkedtek, és a pénzpiaci kockázati étvágy is visszatért. Mindezek együttesen erőteljes magánfogyasztást indukálnak.  Más mutatók a recessziót jelzik előre  A feldolgozóipari beszerzésimenedzser-index egy hónap kivételével 2022. november óta a bűvös 50-es szint alatt alakul, ami erőteljes gazdasági aktivitás lassulásra utal. Az amerikai hozamgörbe invertált, a 10 éves USA államkötvényhozamok és a 2 éves hozamok különbsége július végén mínusz 116 bázispontra tágult. Ilyen mértékű invertálódás utoljára 1982-ben volt. Az invertálódás oka, hogy a piaci szereplők középtávon jelentős recessziót, a Fedtől pedig erre adott válaszként erőteljes kamatcsökkentést várnak. Talán ezeknél is vészjóslóbb, hogy a reál GNI 2022. negyedik negyedévétől kezdve visszaesést mutat. Ez a korábbi recessziókban megelőzte a GDP csökkenését. Mindeközben az előrejelzések szerint megtorpant az infláció csökkenése. A júniusi éves inflációs ráta 3 százalékon alakult, ami várhatólag lokális mélypontnak tekinthető. Az idei év 0,28 százalékos átlagos havi dinamikájával 2023. decemberre 4,5 százalékra gyorsulhat az éves inflációs ráta.  Azaz a magas infláció ragadósnak tűnik, és közel sincs vége az infláció elleni harcnak. A reálbérek alakulása idén várhatóan pozitív lesz, a költségvetés hiánya 7 százalék fölött alakulhat. Mindezek alapján komoly kihívás mérleget vonni. Az biztosan állítható, hogy a téli időjárás meglehetősen enyhe volt, ami jó néhány szektorban előrehozott munkálatokat és fogyasztást generált. Ez a hatás mind a munkapiaci, mind a fogyasztási adatokban kellemes meglepetést okozhatott. Ez a hatás azonban március-áprilisban kifutott és egyelőre nincs jele a gazdasági dinamika lassulásának. A vállalati szektor óvatos, az érzékelhető foglalkoztatási nehézségek miatt igyekeznek megtartani a munkaerőt (labor hoarding). Erős gazdasági és fogyasztási dinamika mellett azonban nehéz látni, hogy középtávon mitől csökkenne tartósan 2 százalékra az infláció. Elkerülhetetlennek látszik a gazdaság lassítása és a fogyasztási dinamika megtörése Korai volna a Fed monetáris politikáját temetni, idő kell, amíg a magasabb kamatkondíciók kifejtik hatásukat és a transzmisszió érvényesül. Ehhez hozzátartozik, hogy a 2020–2021-es költségvetési transzferek hatása lassan fut ki, a gazdasági lendületet a historikusan feszes munkaerőpiac is támogatja, tovább késleltetve a kamatemelések teljes érvényesülését a gazdaságban. A puha landolás jelenlegi narratívája ideiglenesen fennmaradhat, de a kamatszint huzamosabb ideig 5 százalék felett tartásával a gazdaság hűtése elkerülhetetlen. Emiatt a növekedés erősödése középtávon nem tűnik fenntartható forgatókönyvnek az infláció elleni küzdelem mellett. Látva az IMF tavaszi Fiscal Monitor kiadványának USA fiskális deficit előrejelzéseit 2028-ig, a gazdaságpolitika mindkét ágának van feladata, ha az inflációs cél tartós elérését a döntéshozók abszolválni szeretnék, mert jelenleg ellentétes irányba dolgoznak. "
"11","Granát Marcell","A Google vezető közgazdásza, Hal R. Varian (akinek a neve sok közgazdász olvasónknak a tankönyvekről ismerős lehet) még 2009-ben úgy fogalmazott, hogy „a következő 10 év szexi munkája a statisztikus lesz”. Ez a jóslat részben kiállta az időpróbáját, de csak némi pontosítással. A statisztikus fizetések USA-ban mért átlaga 2009 és 2022 között kevésbé növekedett, mint maga az átlagfizetés, azonban megjelent egy új foglalkozás (legalábbis a statisztikai nyilvántartás számára új), aminek a felemelkedésére Varian igazából gondolhatott. Ők nem mások, mint az adattudósok, akik fizetését 2022-ben már csak a menedzserek és jogi alkalmazottak átlagfizetése előzte meg. Átlagos óránként bér alakulása az USA-ban foglalkozásonként Forrás: U.S. Bureau of Labor Statistics De miért is ennyire értékes egy adattudós? És miért lesz egyre értékesebb? Egyrészt a mindennapjaink során egyre több adatot gyártunk, amiből következik, hogy egyre több területen van igény az adatok feldolgozására. Ezt tovább erősíti, hogy nem csak egyre több az adat, amit rögzítünk, de a tudomány fejlődésével egyre többféle adatot is tudunk elemezni. Ez származik egyrészt abból, hogy a számítási kapacitásaink évről évre magasabbak, így nem kell elriadni a magas komplexitást jelentő feladatoktól, másrészt egyre több adatelemzéssel kapcsolatos kezelendő problémára találunk módszertani megoldást. A megkülönböztetés a statisztikai nyilvántartásában a statisztikus és adattudós között a következőkön alapul (U. S. Bureau of Labor Statistics 2022). A statisztikusok feladatköre “matematikai vagy statisztikai elméletek és módszerek kidolgozása vagy alkalmazása a numerikus adatok összegyűjtésére, rendszerezésére, értelmezésére és összegzésére, hogy használható információkat biztosítsanak.” Ezzel szemben az adattudós “kifejleszt és végrehajt egy sor technikát vagy elemző alkalmazást a nyers adatok értelmes információvá alakításához adatorientált programozási nyelvek és vizualizációs szoftverek segítségével. Alkalmaz adatbányászatot, adatmodellezést, természetes nyelvi feldolgozást és gépi tanulást a nagy strukturált és strukturálatlan adatkészletekből származó információk kinyerésére és elemzésére.” Ez a megközelítés megegyezik azzal, amit Breiman (2001) az évszázad elején felvetett. A szerző az adatokkal foglalkozó kutatókat két nagy táborra osztotta: sztochasztikus modellezőkre (Data Modeling Culture, DMC) és algoritmikus modellezőkre (Algorithmic Modeling Culture, AMC). A különbség a két csoport között, hogy miként közelítik meg a változók közötti kapcsolatot. Az első tábor feltételez valamilyen kapcsolatot a két változó között, amit úgy ír le, hogy x generálja y-t, de valamennyi zaj (nem megmagyarázott véletlen tényező) is kerül bele. Breiman (2001) szerint írásakor a statisztikusok 98%-a ezt az irányt követte annak ellenére, hogy a statisztikai tudomány minden más területén már régen az AMC irány dominált. A másik tábor (AMC) ezzel szemben nem kívánja leírni azt az “adatgeneráló folyamatot”, amely megadja, hogy x-ből miként következik y, hanem egy olyan algoritmust készít, amely pontosan becsli meg a célváltozót. Ide tartoznak a 80-as években újdonságnak számító neurális hálók és fa alapú modellek. Ezek az eszközök már az évszázad elején eljutottak arra a szintre, hogy beszédfelismerésre, képfelismerésre, nemlineáris idősorok predikciójára legyenek képesek, míg a DMC tábor eszközei erre sosem lennének alkalmasak. A két megközelítésbeli különbséget a hamis kártyás kiszúrásának szemléltető példájával lehet leírni. A DMC-t követő elemző csak kevés változóra figyel, és azt keresi, hogy egy feltételezett adatgeneráló folyamat – ami jelen esetben a krupié (osztó) keze – mellett mennyire lehetséges, hogy az alábbi realizáció (lapjárás) bekövetkezik. Ötlapospóker esetén tudjuk, hogy annak a valószínűsége, hogy egy pár vagy erősebb kombináció legyen a másik kezében az közel 50%. Egy tipikus DMC játékos csalónak kiáltana ki minket, ha az első 5 játékban nem fordul elő olyan, hogy párunk sincsen, hiszen ennek a valószínűsége mindössze 3%, feltéve, hogy valóban csak az osztótól véletlen módon kapjuk a kártyákat és nem bújik meg néhány az ingujjunkban. Ezzel szemben az AMC játékos minden lehetséges információt felhasznál annak érdekében, hogy a legjobb becslést adja: a játékos életkorát, akcentusát, ingujjának bőségét, italkortyolások számát. A becsléshez egyszerűen megnézi, hogy korábban mely játékosok csaltak, és mintázatokat keres, amely alapján ki tudja szúrni a hamiskártyásokat. Mindkét iránynak megvan a maga előnye és hátránya. A DMC egy konkrét elméletet tesztel – emiatt is ez a vezető irány a tudományos diskurzusokban (tudományos hipotézis dedukció). Persze ebben a táborban is megvan, hogy ha egy elmélet nem tűnik igazoltnak, akkor változtat a függvény felírásán és újabb tesztet hajt végre[1], azonban a kitűzött cél mindig az elmélet tesztelése és az interpretáció. Az AMC játékos célja, hogy olyan algoritmust készítsen, ami a legtöbb esetben eltalálja, hogy csalóval állunk-e szemben, kevesebb fontosságot tulajdonítva annak, hogy mi az oka annak amiért csalónak gondoljuk. Erre mondják sokan, hogy egy fekete dobozba kerülnek a bemeneti adatok. Ez a megközelítés azonban a “gyakorlatban” többször bizonyosul hasznosnak, mert rendelkezünk rengeteg historikus adattal, amire lehet építkezni, míg komplex folyamatok mögötti adatgeneráló folyamatot kitalálni jellemzően félrevezető. Bár ez a kultúra is már a kezdetektől alkalmaz technikákat a folyamatok megértésére – például a változó fontosság (Variable ImPortance, VIP) mutatók sem újdonságok (már Breiman (2001) is említette őket) –, ezek mégsem tudják olyan könnyen interpretálható módon megragadni az adatgenerálást leíró függvényt, hogy “hány egységgel nő várhatóan y, ha x egy egységgel növekszik”. A Breiman által leírt “kultúrák közötti különbség” 20 évvel későbbre részben megváltozott. Daoud and Dubhashi (2020) reflektáló cikke arról ír részletesen, hogy az elmúlt évtizedekben csökkent a DMC domináns szerepe és megjelent egy új hibrid kultúra. Ez az új irány már alkalmaz gépi tanulási eszközöket kauzális (oksági) hatások elemzésére és kidolgozott technikákat arra, hogy könnyen interpretálhatóvá tegye az eredményeket, így felvéve a verseny azon területeken is, amelyeken korábban csak a DMC irány adott kielégítő válaszokat. Bármely megközelítést is válasszuk, fontos a módszertanok alapos ismerete, mert buktatók mindenhol vannak. A statisztikai programcsomagok elterjedése a ’70-es évek idején kezdődött, amivel egyidőben megjelent a szoftveres reprodukálhatóság igénye (Diggle 2015). Egy bonyolult problémára adott válasz publikálása egy csupán kevés szakmabeli által olvasott lapban már nem megoldás többé. Megjelent a nyílt hozzáférésű, mindenki által újrafelhasználható megoldásokra való igény és nyomás. Ma már számos bonyolult algoritmusnak létezik olyan felhasználóbarát implementációja, amely lehetővé teszi számunkra, hogy eredményeket gyártsunk úgy, hogy csupán az intuícióját értjük a programnak, vagy akár annyit sem[2]. Ez utóbbi számos probléma forrása. A gépi tanulási eszközök megfontolás nélküli, de kényelmes alkalmazása hasonlóan sok hibás eredményhez[3] vezethet, mint azon konklúziók levonása, ahol a p-érték az 5 százalékos szignifikancia szint alatt volt, de a valós adatgeneráló folyamat egyáltalán nem felelt meg a modell feltevéseinek[4]. Emiatt fontos, hogy az adatelemzést végzők képzettek legyenek a maguk területén. Napjainkban tehát az adatelemzési eljárások egyre komplexebbé válnak annak érdekében, hogy egyre több problémára kínáljanak megoldást. Aki pedig lépést tud tartani ezen modellek fejlődésével, annak tudására egyre növekvő kereslet vár. "
"12","Világi Balázs","A közgazdaságtanban rejtélynek (puzzle) nevezzük azokat az empirikus jelenségeket, amelyeket az addigi elméleteket segítségével nem tudunk megmagyarázni. Fontos hangsúlyozni, hogy nem arról van szó, hogy egy jelenség ellentmond egy akármilyen légből kapott elméletnek, hanem arról, hogy más hasonló jelenségek vizsgálata során már bevált elméleteknek mondanak ellent az empirikus eredmények. A valutaárfolyamok vizsgálata során jó néhány ilyen rejtéllyel találkozhatunk. Röviden tekintsük át ezeket. A valutaárfolyamok viselkedésének magyarázata azért komplikált, mert egyszerre tekinthetők eszközáraknak, ugyanakkor makroökönómiai szempontból releváns relatív áraknak. is A fentiekben áttekintett rejtélyek viszont azt demonstrálják, hogy a viselkedésük egyrészt nehezen írható le a standard pénzügytani elméletekkel, másrészt makroökonómiai szempontból hiába lényeges relatív árak a valutaárfolyamok, gyenge a kapcsolatuk a makroökonómia változókkal (exchange rate disconnect). Természetesen rengeteg megoldási javaslat született ezen a puzzle-k feloldására, de jellemzően ezek az új elméletek egyszerre csak egy rejtélyt igyekeztek megmagyarázni, a többitől függetlenül. Oleg Itskhoki a legjobb 40 év alatti közgazdászoknak járó John Bates Clarke Medal 2022-es elnyerője[1] (a tapasztalatok alapján ez a kitüntetés jó előrejelzője a későbbi Nobel-díjnak) és szerzőtársa Dmitry Mukhin a Journal of Political Economy-ban megjelent cikkükben (Itskhoki–Mukhin, 2021a) kísérletet tesznek a fenti rejtélyek egységes magyarázatára. A magyarázatuk alapvetően három feltételezésen alapul: Az érdekes az, hogy a fenti három feltevés egyike sem új a szakirodalomban, továbbá mindhármat empirikusan is alá lehet támasztani. Ami új, hogy a szerzők megmutatják, ennek a három empirikusan plauzibilis feltevésnek a kombinációja képes konzisztens magyarázatot szolgáltatni a fenti árfolyamrejtélyekre úgy, hogy a három feltevést egy egyébként standard nyílt gazdaság általános egyensúlyi modellbe építik be. A továbbiakban áttekintem a tanulmány fő gondolamenetét. Első lépésként megmutatható, hogy nem teljesül a fedezetlen kamatparitás, a kamatkülönbözet és a várt leértékelődés el fog térni a noise trader-ek által okozott pénzügyi sokkok miatt. Továbbá az árstabilizációnak köszönhetően a nominális árfolyam és a fogyasztói árindex (CPI) alapú reálárfolyam mozgása is meg fog egyezni. Mindebből adódóan szoros kapcsolat lesz a CPI alapú reálárfolyam és a pénzügyi sokkok között. Ugyanakkor az empirikus eredmények szerint a nominális árfolyam nem csak a CPI alapú reálárfolyammal mozog együtt, hanem az egyéb árindexek alapján számítottakkal is. Némi algebra segítségével belátható, hogy mindez igaz Itskhoki és Mukhin modelljében is – az egyetlen kivétel a bérek alapján számolt reálárfolyam, amit a két ország közti termelékenységkülönbözet változása eltéríthet a CPI alapú reálárfolyamtól. Mindez azt implikálja, hogy Itskhoki és Mukhin modellje akkor konzisztens az empirikus eredményekkel, ha a termelékenységi sokkok jóval kevésbé jelentősek a konjunktúra ciklusok szempontjából, mint a pénzügyi sokkok. Ugyanakkor ez egy olyan plauzibilis feltevés, amit más tanulmányok is megerősítenek. Mindezek alapján elmondható, ha a pénzügyi sokkok a dominánsak, akkor magyarázatot találtunk a vásárlóerő paritás puzzle-re és a forward prémium puzzle-re is, ugyanis a pénzügyi sokkok dominanciája esetén a kamatkülönbözet és a várt leértékelődés között negatív a kapcsolat, összhangban Fama (1984) eredményeivel. Az eddigi gondolatmenet nem érintette az exchange rate disconnect jelenségét, vagyis azt, hogy bár a reálárfolyam egy lényeges nemzetközi relatív ár, viselkedése nem tükröződik a makroökonómiai reálváltozók mozgásában. Ennek vizsgálatához fel kell használni a modell árupiaci és munkaerőpiaci blokkját, és ezek alapján megmutatható, hogy két ország relatív fogyasztása a termelékenységkülönbözettől és a reálárfolyamtól függ, mégpedig úgy, hogy a reálárfolyam leértékelődése csökkenti a relatív belföldi fogyasztást. Ennek az az oka, hogy reálleértékelődés esetén olcsóbbak lesznek a belföldi termékek a külföldhöz képest, ami növeli a keresletet a belföldi termelés iránt, de ugyanakkor a növekvő export némileg kiszorítja a belföldi fogyasztást, ezért csökken a relatív fogyasztás. Amint feltételeztük, a termelékenységi sokkok elhanyagolhatók, és a pénzügyi sokkok által generált árfolyammozgások a dominánsak. Ekkor viszont a fentiekből következik a Backus-Smith puzzle megoldása. Ráadásul a home bias miatt a reálárfolyamnak gyenge a hatása a relatív fogyasztásra, azaz gyenge a reálárfolyam visszacsatolása a reálgazdaságra, tehát magyarázatot kapunk az exchange rate disconnect jelenségére is. Az eddigiekben magyarázatot adtunk több rejtélyre, de arra nem, hogy a nominális árfolyam és a vele szorosan együtt mozgó reálárfolyam mozgása miért közelíthető a véletlen bolyongással. Amint azt már tárgyaltuk, a noise trader-ek jelenléte miatt a kamatkülönbözetet és a várt leértékelődést eltérítik egymástól a pénzügyi sokkok. Ha ezt az összefüggést kombináljuk a háztartások viselkedését leíró egyenletekkel, akkor azt kapjuk, hogy a várt nominális leértékelődés a relatív termelékenységi sokkok és a pénzügyi sokkok függvénye. A belföldiek külfölddel szembeni nettó eszközeinek változása megegyezik a kereskedelmi mérleg egyenlegével, ami a modell standard elemeiből adódóan a reálárfolyam és termelékenység függvénye. Tehát van két dinamikus egyenletünk, két endogén változóval, a nominális árfolyammal és a belföldiek nettó eszközeivel, illetve két exogén tényezővel, a termelékenységi és a pénzügyi sokkokkal. Hosszadalmas, bár elemi algebrai átalakításokkal belátható, hogy a nominális árfolyam változása a két sokk jelenbeli és késleltetett értékeinek a függvénye. Ennek az a következménye, hogy ha a sokkok kellően perzisztensek, akkor a leértékelődést szinte csak egy véletlen zaj határozza meg, azaz a nominális árfolyam közelítően egy véletlen bolyongást követ. Ezzel a Mussa puzzle kivételével minden rejtélyre magyarázatot adtunk. Amint azt említettem, a Mussa puzzle lényegében a többi puzzle-nek a kombinációja, ezért amint azt a szerzők egy külön tanulmányban bemutatják (Itskhoki és Mukhin, 2021b), lényegében ugyanazzal a modellel a Mussa puzzle is megmagyarázható. Mindezek után egy megválaszolatlan kérdés maradt: lehet-e valahogy közgazdaságilag értelmes módon magyarázni a noise trader-ek viselkedését? A szerzőknek ez nyilván nem volt céljuk, azok szándékosan csak mint az exogén pénzügyi sokkok generálói szerepelnek a modellben. De ez nyilván intellektuális hiányérzetet hagy az olvasóban. Véleményem szerint egy lehetséges további kutatási irány lehetne ennek a kérdésnek a megoldására az eredeti modell kombinálása valamely korlátozott racionalitást reprezentáló viselkedési közgazdasági modellel, amely endogenizálni tudná a noise traderek viselkedését, lásd például De Grauwe és Grimaldi (2006) könyvét. "
"13","Malatinszky Gábor","Az emberi tevékenység 2050-re történő karbonsemlegessé tétele, vagyis a nettó szén-dioxid kibocsátás nullára csökkentése az emberiség egyik legfontosabb globális célkitűzése. E cél elérése érdekében számtalan különböző problémakörrel kell szembenéznünk, mind elméleti, mind pedig gyakorlati területen. Az egyik ilyen fontos és sokat vitatott terület a gazdasági növekedés kérdése. Ezzel kapcsolatban gyakran találkozunk azzal az érveléssel, hogy az emberiségnek fel kell adnia a gazdasági növekedést, ha el akarja kerülni az éghajlati katasztrófát és élhető állapotban akarja megőrizni a Földet. De valóban ennyire egyértelmű-e ez? Hogyan mérjük a növekedést? Ennek a kérdésnek a megítélése függ attól is, hogyan mérjük a gazdasági növekedést. Ha csak abban az esetben növekedne a gazdaság, ha minden termékből egyre többet és többet termelnénk, akkor ezt valószínűleg nem lehetne a végtelenségig folytatni anélkül, hogy ne növelnénk a szén-dioxid kibocsátásunkat addig a pontig, ahol már a bolygónk élhetetlenné válna. Azonban a gazdasági növekedés – mondhatjuk, hogy szerencsére – ennél összetettebb folyamat, hiszen egy gazdaság nem csak termékeket állít elő, és azokból sem hosszú ideig ugyanazokat, hanem szolgáltatásokat is „termel”. Ez természetesen annak is a következménye, hogy egy gazdaságban nem csak termékek iránt van kereslet, hanem szolgáltatások iránt is. Ezen felül a keresett árucikkek, illetve azok jellemzői is változnak időben, hiszen egyre jobb, több funkcióval rendelkező, vagy teljesen új, addig nem létező terméket vásárlunk. A bruttó hazai össztermék (GDP) továbbra is a gazdasági növekedés leggyakrabban használt mérőeszköze, noha számos hiányossága és korlátja van, amelyek közül az egyik, hogy a környezetre való hatásokat nem veszi számba. A GDP a gazdaság összes szereplője: a vállalatok, az egyének és a közszféra gazdasági teljesítményének piaci összértékét hivatott megmérni. Ez a mérőszám tehát értéket mér: egy országban egy adott időszakon belül megtermelt összes termék és szolgáltatás értékét. Természetesen egy fogyasztási cikk, például egy személygépkocsi, több résztermékből állhat (és még szolgáltatások értékét is magában foglalhatja), amelyeknek az értéke külön-külön mind hozzáadódik a GDP-hez. Elkerülendő, hogy a köztes termékek értéke többszörösen megjelenjen a statisztikában, minden termék és szolgáltatás értékéből csak azt a részt számolják bele a GDP-be, amennyivel az értéke növekedett az abba beépült termékekhez és szolgáltatásokhoz képest. Tehát ez a mutató minden termék és szolgáltatás hozzáadott értékét összesíti, és így egy adott ország gazdasága által egy adott időszakban előállított hozzáadott érték mérőszáma. Ha tehát egy előállított termék vagy nyújtott szolgáltatás hozzáadott értéke növekszik, a GDP akkor is növekszik, ha nem termeltünk vagy nem szolgáltattunk többet. Az ilyen eredetű gazdasági növekedés tehát nem jár szükségszerűen magasabb károsanyag kibocsátással. Egy termék vagy szolgáltatás hozzáadott értékének növekedése több forrásból táplálkozhat. Az egyik, ha hatékonyabb energiafelhasználás mellett állítjuk azt elő. Ez azt jelenti, hogy ugyanaz a termék vagy szolgáltatás kevesebb befektetett energiával jön létre, ami alacsonyabb szén-dioxid kibocsátást jelent. Ebben az esetben tehát a hozzáadott érték növekszik, ami növeli a GDP-t, miközben csökken a szén-dioxid kibocsátás. A kibocsátáscsökkenés folyamata már elindult A jó hír az, hogy a fent leírt folyamat nem csak elméletben történhet meg, hanem az utóbbi évtizedekben a gyakorlatban is előfordul. Számos ország, közöttük fejlett és kevésbé fejlett csökkentette ebben az időszakban az üvegházhatású gázok globális kibocsátását, miközben gazdasága növekedett. Ebben a viszonylatban fontos kitétel a „globális” jelző és a „növekedés”. A Föld felmelegedését okozó gázok kibocsátásának csökkentésével kapcsolatban gyakran elhangzó kritika, hogy a fejlett országok esetében azért tapasztalható csökkenés, mert fejlődő országokba telepítették ipari termelésük egy részét. Ez igaz is volt a csökkenési folyamat kezdeti időszakában. A területi kibocsátások, amelyek csak egy adott országon belüli kibocsátásokat tükröznek, már sokkal korábban elkezdtek csökkenni – az Egyesült Királyságban például már az 1970-es években. Ez azonban akkor még csak annak volt köszönhető, hogy bizonyos termékek gyártása, például közismert módon a textilipari termékeké, külföldre, elsősorban Dél-kelet Ázsiába települt át. Ez természetesen csak a termelést beszüntető országban csökkentette a szén-dioxid kibocsátást, globálisan nem, illetve ez a folyamat nem jelentett hatékonyabb energiafelhasználásból származó hozzáadott érték növekedést. Egy ország globális szénlábnyoma azonban nem csak a helyben történő gazdasági tevékenységek eredményeképpen jön létre. Magában foglalja azon termékek előteremtése során keletkezett kibocsátást is, amelyeket az adott ország külföldről szerez be. A fent említett, az utóbbi évtizedekben egyes országok esetében megfigyelhető globális értelemben vett (növekedés melletti) kibocsátáscsökkenés nem csak a hazai, hanem az „importált” szén-dioxid kibocsátást is magában foglaló adatokon alapul, amelyeket a Global Carbon Project nevű globális kutatási kezdeményezés szolgáltat. Így tehát egy Németországban megvásárolt, de Kínában gyártott sportcipő gyártása során kibocsátott szén-dioxid mennyisége is az előbbi kibocsátásához adódik hozzá. A hajtóerő az energiahatékonyság javulása Ez az utóbbi időben megfigyelhető globális kibocsátáscsökkenés kis részben annak köszönhető, hogy azok az országok, ahová a termelést kiszervezték, hatékonyabban használják fel az energiát a gyártási folyamatok során, mint ahogy az a múltban történt. Azonban jelentős része abból származik, hogy a fejlett országok (amelyek a termelésük egy részét kiszervezték) gazdaságai egyrészt kevésbé energiaigényesek, ami az ipari termelésről a szolgáltatásokra való átállással magyarázható, másrészt az energiát is hatékonyabban használják fel, mint azelőtt. Az egységnyi GDP megtermeléséhez szükséges energia mennyisége, más néven a GDP energiaintenzitása, nagymértékben csökkent ezekben az országokban. Ez a folyamat egyébként megfigyelhető a legfejlettebb európai országok és az Amerikai Egyesült Államok mellett közepes jövedelmű országokban is, mint például Közép-Kelet Európa, vagy Latin-Amerika egyes országaiban. A szén-dioxid kibocsátás változása egyes országokban az 1990-es szinthez képest Forrás: Global Carbon Budget 2022, saját szerkesztés A következő lépcsőfok a zöldenergia Az üvegházhatású gázok kibocsátásának a gazdasági növekedéstől való függetlenedése (amit angolul decoupling-nak neveznek) oly módon is történhet, hogy a felhasznált energiát „zöldebb” módon, tehát megújuló források használatával termeljük meg. Az elmúlt időszak kibocsátáscsökkenésében ez még viszonylag kis szerepet játszik, így ez hozhatja el majd a következő nagy áttörést ebben a folyamatban a gazdasági növekedés fenntartása mellett. "
"14","Horváth Zsófia","Az elmúlt évtizedben a vállalatok egyre nagyobb hangsúlyt kezdtek fektetni a nemek közötti egyenlőség megteremtésére és számos női karriertámogató intézkedést (például családtámogatás, rugalmas munkavégzés, női szakmai fórumok) vezettek be a céges gyakorlatba. A biztató fejlemények ellenére rendszerszinten még továbbra is érezhető a nemek közti jelentős különbség, amely negatív hatással van a munkaerőpiaci folyamatokra is.  A McKinsey legfrissebb kutatása szerint a női vezetők a valaha látott legmagasabb arányban váltanak állást, valamint az ambiciózus fiatal nők esetében is egyre nagyobb a magas fluktuáció esélye. A McKinsey & Company 2015 óta minden évben a LeanIn.Org-al együttműködésében készíti el a nők munkaerőpiaci helyzetéről szóló tanulmányát. 2022-ben az amerikai vállalatok körében végzett átfogó kutatás során 333 darab, több mint 12 millió embert foglalkoztató intézménytől gyűjtöttek információkat. A felmérésben több mint 40.000 alkalmazott vett részt, így nagy minta állt rendelkezésre a következtetések levonásához. A vállalatok sokat fejlődtek a nemek közötti egyenlőtlenség javítása terén, hiszen egyre több női munkavállalót tudtak bevonni vezetői és felsővezetői pozíciókba is. Az évek során tapasztalt szerény növekedés ellenére a nők még mindig drámaian alulreprezentáltak az amerikai üzleti életben. Nemek közötti egyenlőségről maximum pályakezdő szint esetében beszélhetünk. Ahogy elkezdjük vizsgálni a ranglétra felsőbb fokait, úgy egyre jobban torzul ez az arány. A McKinsey legfrissebb adatai szerint a nők a pályakezdők 48 százalékát teszik ki, ugyanakkor egyetlen szintugrást követően már 40 százalékra romlik ez az arány. Mit is jelent pontosan ez a 8 százalékpontnyi különbség? Ez az aránycsökkenés sokkal többről árulkodik, mint azt először gondolnánk. Minden 100 menedzserszintre előléptetett férfira körülbelül csak 87 női előléptetés jut.  A következő öt évben (átlagosan ennyi idő telik el egy-egy szintugrás között) tehát közel 1 millió amerikai nő marad pályakezdő szintnek megfelelő vagy nem vezetői pozícióban, miközben férfi munkatársaik előtt ígéretesebb karrierpályákra áll. Ez a megállapítás különösen igaz a felsővezetői szintekre: C-szintű vezetők esetében csak minden negyedik pozíciót tölti be nő. Férfiak és nők aránya munkahelyen betöltött pozíciók szerint Forrás: Women in the Workplace 2022, McKinsey és LeanIn.Org. A férfiak jelentősen meghaladják létszámban a nőket vezetői szinten, amelyhez a nők már évek óta nem tudnak felzárkózni. Az a hosszú távon is fennálló aránytalanság, amelyet a pályakezdő nők vezetői pozíciókba történő előmozdításának kudarca okoz, gyakorlatilag garantálja, hogy a jövőben sem lesz elegendő képzett nő a felsővezetői pozíciókra. A McKinsey ezt a jelenséget a vezetői ranglétra „letört fokának” (broken rung) nevezi. Az említett „broken rung” problémán felül a cégek újabb kihívásokkal is szembesülnek. 2021-ben évek óta nem tapasztalt magas arányban hagyták el a női vezetők a vállalatokat, valamint a kilépő női és férfi vezetők közötti aránykülönbség is a valaha látott legnagyobb volt. A női vezetőknek a korábbi évekhez képest nagyobb elvárásaik lettek a cégekkel szemben, amelyek elérése érdekében nagyobb hajlandóság alakult ki az aktuális állás leváltására. A vállalati vezetők lemorzsolódásának (önkéntes távozások) aránya nemenként A felmérés szerint három fő tényező befolyásolja a nők távozás melletti döntését: Ha a vállalatok nem adnak választ a fentebb említett problémákra, akkor továbbra is fennáll a veszélye annak, hogy egyre nagyobb számban veszítik el női vezetőiket. A McKinsey kutatása szerint a tendenciának komoly negatív következményei lehetnek a jövőben. Ily módon nem csak a női vezetőiket engedik el a cégek, hanem kockáztatják a női vezetők következő generációjának elvesztését is, hiszen a fiatal női munkavállalók számára még fontosabbak az említett tényezők. A fiatal nők még ambiciózusabbak, jobban foglalkoztatja őket az előrelépés lehetősége. A 30 év alatti nők több mint kétharmadának célja, hogy magas rangú vezető legyen. A fiatal nők is nagy arányba helyezik előtérbe a rugalmasságot és a vállalati elkötelezettséget a jólét, valamint a sokszínűség, méltányosság és befogadás mellett. A megkérdezettek szintén kétharmada állítja, hogy jobban motiválttá válna a munkavégzésben, ha olyan felsővezetőket látna maga körül, akik meg tudják teremteni a munka és a magánélet közötti egyensúlyt. "
"15","Lehmann Kristóf","A második világháború utáni gazdaságfejlődés egyik legérdekesebb példája Japán. Vesztes, lerombolt országként a világháború utáni újjáépítés sebessége, a fanatikus társadalmi elköteleződés, a technológiai és termelés-szervezési újítások sorozata, valamint az évtizedekig tartó kedvező demográfia együttesen alapozták meg a gazdasági csoda évtizedeit. A kedvező időszakot az 1989-1991-es eszközáresés zárta, ami soha addig nem látott alkalmazkodást váltott ki, amit Japánban az elvesztett évtizedként emlegetnek. Japán közgazdasági értelemben számos gazdasági tényezőt tekintve azóta sem heverte ki az eszközárbuborék kidurranását. A japán munkaképes korú népesség számának alakulása erősen meghatározta az ország gazdasági teljesítményét. Japán teljes népessége 1945 végén 72,2 millió fő volt. A munkaképes korú (15-64 éves) népesség a második világháború után jelentősen nőtt, az adatszolgáltatás 1968-as bevezetésekor 69,4 millió fő volt, ami az 1990-es évek közepén 87 millión tetőzött. Azóta jelentősen csökkent és 2022 decemberében 74 millió főt tett ki. A munkaképes korú népesség számának ilyen drasztikus csökkenése a munkaerőhiány miatt jelentős béremelkedést kellett volna, hogy kiváltson. A nehézség mellett Japán termelékenysége kiugróan magas volt a fejlett országok között az utóbbi évtizedekben. Igaza van annak, aki felhívja a figyelmet a japán gazdaság tartósan alacsony GDP növekedési rátájára. Azonban ennél is fontosabb, hogy ha a kibocsátás évi 1 százalékkal nő, miközben a munkaerő csökken 1 százalékkal, akkor az egy foglalkoztatottra jutó termelékenység 2 százalékkal bővül. A Japánban az utóbbi évtizedekben tapasztalt magas termelékenység-bővülés a fejlett országok többségében csak álom marad. Ez szintén bérnövelő hatású tényező kellett volna, hogy legyen. Japánt historikusan alacsony munkanélküliségi ráta jellemzi. 1990 után 6 százaléknál sosem emelkedett magasabbra a munkanélküliségi ráta, mindez rekord magas foglalkoztatási ráta mellett valósult meg. Az eddigiek önmagukban magyarázatra szoruló kombinációt rejtenek. Rekord alacsony munkanélküliség, nagy termelékenység, mégis elmaradt a bérek emelkedése. Ha az inflációs helyzetet is megvizsgáljuk, akkor a világ egyik leglaposabb Phillips görbéjét kapjuk, tehát rekord alacsony munkanélküliség mellett sem növekedett Japánban az infláció. Mindez a makrogazdasági törvényszerűségeket ismerők számára ellentmondásnak tűnik.  Ehhez a helyzetértékelésbe ad egy teljesen új perspektívát Charles Goodhart és Manoj Pradham „A nagy demográfiai fordulat” című könyve, ami 2023-ban magyar nyelven is megjelenik a Pabooks gondozásában. A szerzőpáros is elismeri, hogy a fenti demográfiai trendek mentén a béreknek trendszerűen növekedniük kellett volna, ehelyett a valóságban nagyjából stagnáltak. Ugyanakkor megjegyzik, hogy a japán munkaerő csökkenés akkor következett be, amikor a világ többi része dúskált a munkaerőben a poszt-szocialista blokk és Kína globális gazdaságba kapcsolásával. Ezért a japán vállalatok dél-kelet-ázsiai és kínai termelés-áthelyezésével profitáltak a globális munkaerő kínálat növekedésből. Miközben Japánban a hazai beruházások csökkentek, az FDI kihelyezésen keresztül évről évre kétszámjegyű növekedést ért el a külföldi beruházás. Így a japán vállalatok profitálhattak az olcsó külföldi munkaerőből és elkerülhették a nemzeti szintű munkaerőhiány béremelő hatását. A helyzet azonban nem tarthat örökké. A március végi Financial Times véleménycikkében Kana Inagaki a japán bérdinamika változásáról írt. A feszes munkapiac és a szükséges keresletélénkítés miatt a japán kormányzatok „abenomics”, majd további gazdaságélénkítő politikája mentén 10 éve javasolják a magánszektornak a bérek emelését az éves márciusi bértárgyalásokon (shunto tárgyalások). A tartós dezinflációs környezet miatt azonban a vállalati szektor eddig nem emelte a kormányzati kérés szerint a béreket. Most azonban több jele van, hogy a vállalatok rákényszerülnek a béremelésekre. Az emelkedő infláció és a rivális cégek munkaerő elcsábítása miatt a vállalatok egyre kevéssé tudnak kimaradni a bérversenyből. A globális folyamatok lenyomata is látszik. A korábbi olcsó kínai, dél-kelet ázsiai munkaerő költsége érdemben növekedett, így az olcsó alternatíva időszaka véget ért. Amennyiben a 2023-as bérdinamika ezt megerősíti, úgy Japánban több mint három évtized után a defláció helyett újra az infláció miatt lehet izgulni. Forrás: IMF, Fiscal Monitor Database. Megjegyzés: 2022 után előrejelzés. Ez új időszámítás lenne a japán gazdaságpolitikában, ami 1990 óta a deflációval birkózott. A deflációs kockázatok kezelésére nem mutatkozott jó recept. Nulla kamat, élénkítés, mennyiségi lazítás már 2001-2006 között. Időközben a GDP 261 százalékára növekvő államadósság, aminek 52 százaléka már a jegybank mérlegében van a 2008-as és a 2020-as pandémiás válság államkötvény vásárlásai miatt. Mindezt a monetáris politika 2016 őszétől hozamgörbe kontrollal támogatta. Utóbbi azt jelenti, hogy a 10-éves államkötvény hozamokra explicit célt fogalmazott meg a jegybank és igyekezett azokat eleinte 0 százalékon, majd fokozatosan engedve a nyomásnak 25, illetve 50 bázisponton tartani. A nyomás a gazdasági gépezetben tapintható volt, a jen árfolyama ezt megmutatta. A nagy kérdés most jöhet el: ha újra tartósan cél fölötti infláció lesz Japánban, és a japán jegybank szigorításra kényszerül, akkor elengedve a féltve őrzött hozamgörbe kontrollt, magasabb államkötvény hozamok mellett hogyan tudják az adósságrátát fenntartani? "
"16","Banai Ádám","Túlzott kockázatvállalás, csordahatás, negatív pszichológiai spirál összekeverve hárombetűs (vagy négy) pénzügyi termékkel és megspékelve lazán felügyelt piacokkal. 2007-08 óta tudjuk, hogy ez a tökéletes recept egy komolyabb pénzpiaci megingáshoz. Ahogy Warren Buffet mondta, a pénzügyi derivatívák tömegpusztító fegyverként tudnak működni. 2007-08 környékén az egyik legismertebb ilyen termék a CDS (Credit Default Swap) lett. Egyfelől belekerült mindenféle komplex pénzügyi strukturált termékbe, másrészről pedig jelentősen fel tudott nagyítani bármilyen megingást, újabb pánikot kiváltva. Ennek következménye, hogy sokkal erősebb szabályozói, felügyeleti kontrollt kapott a piac, és a CDS le is került a címlapokról (persze önmagában a nyugodt évtized is erre predesztinálta volna). Közel 10 év után azonban újra a gazdasági hírlapok kezdőoldalára került – nem függetlenül attól, hogy ismét turbulensebb idők járnak. Egy vállalati, banki vagy akár állami kibocsátású kötvény vásárlása esetén a befektető nem lehet biztos abban, hogy a kibocsátó a szerződésben meghatározott feltételek szerint fizet, azaz a kötvény vásárlója hitelkockázatot vállal. A hitelkockázat kezelésének több eszköze lehet, amelyek közül az egyik a CDS vagy hitelnemteljesítési csereügylet, ami egy kötvény nemteljesítése esetén elszenvedett veszteségre nyújt biztosítást a befektetőnek. A CDS ügylet vásárlója díjat fizet a CDS eladójának – jellemzően egy befektetési banknak vagy pénzügyi vállalkozásnak – aki vállalja, hogy az adott kötvény nemteljesítése esetén felmerülő veszteség (vagyis nagyjából a névérték és a recovery érték közötti különbözet) erejéig helytáll a kibocsátó helyett, átvállalja a hitelkockázatot. A CDS árát bázispontban kifejezett felárral szokták megadni a piacon. Ez azt mutatja meg, hogy évente a kötvény névértékének mekkora részét kell biztosítási díjként megfizetni a nemteljesítési kockázat fedezése érdekében. Tehát a CDS-felár a biztosítást nyújtók és a befektetők kockázati percepcióját tükrözi. A CDS-ek piaca a 2008-as válság kibontakozásakor került fókuszba. Ekkorra közel 34 ezer milliárd dollár névértékű CDS állomány épült fel. Az egyik probléma az volt ezzel, hogy nem csak kockázatkezelési célú ügyletek köttettek, hanem fedezetlen, tehát kötvénykitettség nélküli CDS (naked) pozíciókat is előszeretettel vettek fel egyes szereplők. Ez pedig jócskán felnagyította a piaci mozgásokat, leginkább felfele. A globális pénzügyi válság során világossá vált, hogy a CDS-nek van egyfajta önbeteljesítő hatása. Az emelkedő CDS nagyobb kockázatot sugall, ami erősíti az intézménnyel, termékkel szembeni óvatosságot, így rontva annak finanszírozási lehetőségeit. A romló finanszírozási lehetőség viszont rosszabb jövedelmezőséget, és nagyobb csődkockázatot is jelent, ami persze emeli a CDS felárat. Vagyis a CDS önmagában alkalmas arra, hogy elindítson egy negatív spirált, hát még úgy, hogy az alaptermékkel nem rendelkezők részvétele fel is nagyítja a meglévő mozgásokat. A CDS-ek szerepe a 2008-as válság egészét átjárta, hiszen a toxikusnak bizonyult strukturált termékeknél is megjelent, így a legnagyobb áldozatok is kapcsolódtak a piachoz (Bear Stearns és a Lehman Brothers), az AIG pedig kifejezetten ezen a piacon égette meg magát, mivel rengeteg CDO-t biztosított. A jelzáloghitelek bedőlésével a hitelekből csomagolt MBS-eket biztosító CDS-eknek is fizetniük kellett volna a kötvények névértékét, de a tömeges nemteljesítések miatt a CDS-t forgalmazó bankok nem tudtak helytállni, a következmények pedig már ismertek… Természetesen sok anomália – lakáspiaci boom, túlzott hitelezés és kockázatvállalás, illetve átláthatatlan, kockázatelfedő strukturált termékek elterjedése – vezetett a 2008-as eseményekig, de az egyik válságtapasztalat a CDS piac szigorúbb szabályozásának szükségessége volt. A korábban jellemzően OTC piacon kötött ügyleteket átláthatóbb, jobban ellenőrizhető központi klíringekbe csatornázták, szigorúbb felügyeleti adatszolgáltatást rendeltek el és korlátozták a fedezetlen CDS pozíciók felvételét, ezzel gyakorlatilag meggátolva a spekulációs célú ügyletkötéseket. Az átláthatóbb piaci működés irányába tett szabályozói lépések, illetve a válság tapasztalatait nehezen felejtő piaci emlékezet nyomán a CDS piac napjainkra a 2008-as csúcsához képest közel tizedére zsugorodott (Aldasoro és Ehlers, 2018), amivel a piaci árazás információtartalma is sérült, és éppen a kisebb piacméret következtében új problémák ütötték fel a fejüket. A CDS piac méretének alakulása (milliárd dollár; single-name) Forrás: Depositary Trust & Clearing Corporation (DTCC) És ezzel érkeztünk el a 2023 márciusi bankcsődökig. Az amerikai Silicon Valley Bank körüli problémák ráirányították a befektetői figyelmet a megváltozott kamatkörnyezetben működő bankokra. Az aggodalmak fokozódásával sokan már-már reflexszerűen a banki CDS-felárakat tekintették támpontnak a kockázatok megítélésére, talán elfeledkezve arról, hogy tíz év alatt ez a piac is sokat változott. Mára a kötvénykitettségek töredékét biztosítják CDS-sel, ezért a kialakuló felár csak a befektetők egy kisebb és valószínűleg óvatosabb csoportjának kockázatérzékelését mutatja. A piac likviditása, napi forgalma érdemben alacsonyabb, mint évekkel ezelőtt. A Credit Suisse esetében például az egyéves CDS már 3000 bázispontos magasságba ugrott néhány nap leforgása alatt, de az ötéves is 1000 bázispont környékére érkezett. Nyilvánvalóan az elmúlt évek sorozatos botrányai már egyébként is megnyirbálták a bank renoméját, és a folyamatosan gyengének tűnő üzleti modell, ami nem volt képes pozitívba fordítani a várható eredményt, ugyancsak gyengítette a bank helyzetét. Egy kevésbé likvid, torz árazás egy ilyen fundamentumokkal rendelkező bank esetében – figyelembe véve a negatív globális hangulatot – kiugróan veszélyes. A minden szempontból sokkal jobb helyzetben levő Deutsche Banknál is hirtelen 200 bázispont fölé ugrott a CDS-felár a részvényárak zuhanásával együtt, ami egy egymást erősítő negatív spirállá válhatott volna – szerencsére végül nem ez történt. A CDS-felár nagy megugrásának információtartalma azonban kérdéses. A piacon a napi kötés szám és az átlagos ügyletméret is nagyon alacsony, vagyis egy-egy tranzakcióval érdemi megugrásokat lehet előidézni. Nem véletlen, hogy az illetékes hatóságok vizsgálni kezdték a piaci folyamatokat, hiszen ez a struktúra akár szándékos manipulációnak is teret engedhet. A feszült hangulatban pedig 100 bázispontnyi hirtelen CDS-felár megugrás is elég lehet a banki részvények tömeges eladásához, a médiafelhajtáshoz és szélsőséges esetben bankrohamhoz. 2008 után a szabályozó számos piacon nagyon határozott lépést tett a prudens működés irányába. A CDS piac is ilyen volt. Persze a CDS piacon látott drasztikus forgalomcsökkenés nemcsak erre vezethető vissza. A termék azért is szorult háttérbe, mert évekig nyugalom jellemezte globálisan is a pénzpiacokat. A turbulensebb időszak beköszöntével viszont valós tesztet kapnak a korábbi szabályozói változások, ami új kérdéseket nyit meg: hogy lehet a szabályozásnak megtalálni az egyensúlyt a spekulációtól túlburjánzott és a néhány ügylettel manipulálható, kiszáradt piac között? Hogy lehet az ezredmásodpercek alatt mindenhova eljutó információ és a headline-ok alapján történő impulzuskereskedés korában a befektetőket a valós kockázatérzékelés felé terelni? Hogy lehet elkerülni, hogy a pénzügyi piacaink tömegpusztító fegyverekké váljanak? "
"17","Neszveda Gábor","Tényleg gazdasági értéket teremt önmagában az a tény, hogy boldogabbak vagyunk? Úgy tűnik, hogy – legalábbis a turizmusban – mindenképp! Annak ellenére, hogy széles körben elfogadott, hogy az emberek szeretnének boldogabbak lenni és jól érezni magukat, viszonylag újszerűnek számít a közgazdasági kérdések és a boldogság kapcsolatának vizsgálata. Bár a probléma már évtizedek óta jelen van a közgondolkodásban (például Easterlin, 1974), igazán izgalmas és mélyreható elemzéseket csak az utóbbi években tudtak készíteni a kutatók az új nagyméretű adatbázisoknak köszönhetően. Mára viszont már olyan izgalmas kérdésekre is választ kaphatunk, hogy a boldogsághoz való viszonyunk hogyan befolyásolja a turizmust. Nevezetesen, sokkal inkább szeretünk olyan helyre menni, ahol boldogabbak az emberek. A boldogság ebben az esetben már szó szerint gazdasági értéket is képvisel. Önmagában számtalan kutatás vizsgálta már eddig is, hogy mi alapján választanak az emberek a különböző turista helyek között és mi befolyásolja a turizmus sikerességét (Song és Park, 2019), de kevésbé vizsgált terület, hogy mennyire számít az adott ország és térségben élő emberek boldogsága abban, hogy szívesen mennek-e oda nyaralni az emberek. Paniagua és szerzőtársai (2022) 142 országot vizsgált 2005 és 2019 közötti adatokon. Az első nagy kérdés, hogy egyáltalán hogyan lehet mérni egy ország boldogsági szintjét. Az egyik megközelítés szerint érdemes objektív mérőszámokat nézni, amik hatással lehetnek a boldogságra (jövedelem, egészségi állapot, közbiztonság stb.), míg más megközelítésekben a szubjektív érzetet érdemes felmérni, hogy hogyan érzik magukat az emberek. Sok esetben inkább a szubjektív érzet alapján mért boldogságot tartják jobbnak (Krueger és Schkade, 2008), mert nem egyértelmű, hogy az objektív mérőszámok minden aspektusát meg tudják ragadni a boldogságot befolyásoló tényezőknek, valamint, hogy pontosan tudjuk-e a mérőszám és a boldogság kapcsolatát modellezni. Ezek alapján a boldogságot a World Happiness Report alapján számszerűsítették a szerzők.  A becslések alapján, ha 1 százalékkal emelkedik a boldogságindex, akkor 0,11-0,13 százalékkal nő a külföldi turisták aránya a helyi turistákhoz képest. Tehát minél boldogabb egy ország, annál inkább népszerű lesz a külföldiek körében. Ezeket az eredményeket tovább pontosítja, ha a kulturális különbségeket is figyelembe vesszük. Minél távolabbi kultúráról van szó, annál kisebb hatása van a helyi boldogságnak a turisták döntéseire. (A kulturális távolságot a nyelvi hasonlóság alapján mérték a kutatók.) Ráadásul Gholipour és szerzőtársai (2022) azt találták, hogy a turisták többet is költenek olyan helyeken, ahol boldogabbak az emberek, így ezen a csatornán keresztül is pozitívan fejti ki hatását a helyi boldogság a turizmusra és ezen keresztül a gazdaságra. Összességében elmondható, hogy nem csak saját boldogságunk számít, hanem a környezetünk boldogsága is. Azon belül is a nyaralásunk és utazásaink kapcsán fontos szempont, hogy ahova megyünk, inkább boldogabb vagy boldogtalanabb emberek élnek-e. Viszont ez a kérdés főleg akkor számít igazán, ha kulturálisan hasonló országról van szó, mert ha számunkra teljesen idegen környezetbe utazunk, ott már nem tűnik fontos szempontnak a helyi lakosok boldogság szintje. "
"18","Bánkuty-Balogh Lilla","A Harpers Bazaar magazinban pár éve megjelent egy cikk A nők nem zsémbesek – egyszerűen elegünk van címmel, ami azonnal olvasói szenzációvá vált, pedig egy teljesen hétköznapi történetet dolgozott fel. Az írónő anyák napjára professzionális nagytakarítás megszervezését kérte a férjétől, aki sokáig halogatta a feladatot, majd az utolsó pillanatban felhívott egy szolgáltató céget, amit túl drágának ítélt, ezért végül nem rendelte meg a szolgáltatást. Anyák napján így ő maga takarította ki a fürdőket, amíg a felesége vigyázott a három gyerekükre és a lakás többi része továbbra is úszott. A történet szenzációfaktora abban rejlik, hogy átélhetővé teszi a láthatatlan munka népszerű témakörét. Az elvégzendő feladat ugyanis valójában nem a fürdő kitakarítása lett volna, hanem a professzionális takarító cégek feltérképezése, ismerősi ajánlások begyűjtése, szolgáltatások összehasonlítása, időpont egyeztetés, eligazítás, előkészítés és lebonyolítás. De mi is ez a népszerű kultúrában gyakran emlegetett láthatatlan munka, érzelmi munka vagy éppen mentális teher, kognitív terhelés? Kizárólag otthoni vagy párkapcsolati jelenségről lenne szó? És miért elsősorban nőket érint? Az érzelmi munka első szakirodalmi meghatározása Arlie Hochschild (1983) szociológustól származik, aki a „The Managed Heart” című könyvében úgy ír róla, mint az a nem fizetett, láthatatlan munka, amelyet azért végzünk, hogy a körülöttünk lévőket kényelmesen és boldogan tartsuk. Hochschild klasszikus példája a légiutaskísérők munkájának azon informális része, amely elvárja a mosolygást és a kedvességet, az ügyfelek érzelmeinek kezelését, a saját érzelmek szabályozásán keresztül. Hochschild érvelése szerint az érzelmi munka arra példa, hogy a nemi elvárások és a magánszféra hogyan kapcsolódnak egymáshoz egy munkaköri leírásban. Társadalmunkban a nők dolga, hogy ezeket a feladatokat a családban kezeljék, az ehhez kapcsolódó készségük, hajlandóságuk pedig úgymond adottság, és nem tekintik hozzáadott értéknek a munkahelyen sem. Az érzelmi munkát nagy százalékban elváró munkakörök eleve jellemzően „női munkakörök” – lásd a légiutaskísérő eredeti elnevezését, ami a „stewardess”, és ami csak női nyelvtani formában létezik. Ezzel szemben az érzelmi munkát elváró férfi munkakörökben, amelyek kontextusában ezt nem is érzelmi munkának, hanem például „people skills-nek” vagy „managerial skills-nek” hívják, már hozzáadott értéknek minősül az érzelmi reguláció, és magasabb presztízsű, jobban fizetett pozíciókkal társul. Daniels (1987) a láthatatlan munkáról szóló témaadó cikkében tovább szélesítette Hochschild koncepcióját. Daniels úgy érvel, hogy a munka köznapi meghatározása, miszerint el kell végezned, hogy fizetést kapj érte, azt eredményezi, hogy a női munka jelentős része eltűnik a látókörből, mivel az vagy nem fizetett, vagy korlátozza az otthoni nem fizetett munka. Egy tevékenység munkaként való elismerése az, ami méltóságot és erkölcsi erőt kölcsönöz annak a társadalom szemében, és az azt végző személyt függetlenséggel és autonómiával ruházza fel. Daniels olvasatában a probléma abban a sajátosan modern és nyugati modellben gyökerezik, amely szigorúan elválasztja a munka világát az otthon világától, amíg más kultúrákban a termelés, a vallásgyakorlás és a családi élet integrálva van. Az ipari forradalom előtt az otthon ugyanis egyben gazdasági egységként is funkcionált, ahol a termelő, fenntartó és újrateremtő tevékenységek megoszlottak a családtagok között. Ezzel szemben az iparosodás nyomán kialakult a munka világának egyfajta idealizált elkülönítése. Ez létrehozott egy nyilvános világot, ahol egy család viszonylatában jellemzően a férfiak dolgoznak, míg a nők egészen vagy részben a privát világban maradnak. Ebben a modellben az „igazi munka” a nyilvános világban történik, míg a nem termelő munkavállalók feladata a valódi munkavállalók támogatása, rehabilitálása, a jövő munkaerejének gondozása, felnevelése, a családtagok ápolása és az otthonteremtés. Egy OECD (2020) felmérés szerint a férfiak átlagosan napi 90 perccel több időt töltenek fizetett munkával, mint a nők. Ugyanakkor összességében a nők átlagosan mégis fél órával többet dolgoznak, mint a férfiak, azaz napi legalább két órával több nem fizetett munkát végeznek. A láthatatlan munkáról szóló népszerű diskurzus ugyan épít Daniels és Hochschild koncepciójára, de érezhetően kiszélesíti azt, és több nem pontosan definiált és/vagy egymással átfedésben lévő fogalmat alkalmaz. A Hochschild-i meghatározáshoz képest, egyrészről gyakran érzelmi munkaként aposztrofál elsősorban mentális feladatokat, illetve elsődleges dimenzióként nem a munka világa, hanem a családi, párkapcsolati munkamegosztás perspektívájából vizsgálja a jelenséget. Gyakran előkerül a mentális/kognitív munka fogalma is (esetenként helytelenül érzelmi munka néven), amely elsősorban a háztartásvezetéshez és családi élethez kapcsolódó – de munkahelyi kontextusban is előforduló – nem fizikai tevékenységek, úgymint a szükségletek előrejelzése, lehetőségek azonosítása, döntések meghozatala és a haladás nyomon követését foglalja magában (Daminger, 2019). Ezt tulajdonképpen a Daniels-i láthatatlan munka egy alkategóriájának is tekinthetjük. A nemek közötti elvárások azt eredményezik, hogy jellemzően a nők koordinálják a nyilvános és a magánszféra közötti interakciókat, ami megjelenhet érzelmi munkában, szellemi terhelésben, lelki teherben, háztartási feladatokban vagy irodai munkában. Az angolszász köznyelvben sok olyan kifejezéssel találkozhatunk, amely ezen jelenségek implicit jelentéstartalmát hordozza. A default parent, azaz „alapértelmezett szülő”, az a fél a családban, aki betegség vagy váratlan esemény esetén folyamatosan készenlétben van és rendelkezésre áll, valamint minden gyermekekkel kapcsolatos tervezést igénylő tevékenység (oltások beadásától az intézményi jelentkezésekig) végső felelőse. Az office mum, azaz „irodai mama”, az a személy a munkahelyen, aki megjegyzi a születésnapokat, megszervezi az ünnepségeket, esetenként érzelmi segítséget nyújt konfliktus megoldásban. A household manager, aháztartásvezető, egy olyan munkakör, amely az otthoni láthatatlan munkát könnyen láthatóvá és monetizálhatóvá teszi. Hasonlóan a bébiszetterhez, vagy a night nanny-hez, azaz éjszakai dadushoz, akinek feladata az éjszakai etetések és altatások elvégzése. Emellett gyakori téma a mentális to-do list-ek, azaz feladatlisták vezetése, illetve a parenting knowledge, azaz a szülői tudás megszerzése, amely fejlesztési, pszichológiai és orvosi témájú könyvek, cikkek, podcast-ok fogyasztását, majd ezek szintetizálását és a tudás partner számára való átadását foglalja magában. Habár a láthatatlan munka és érzelmi munka kapcsán a szakirodalom és a népszerű diskurzus nem feltétlenül mindig konzisztensen határozza meg az idevonatkozó jelenségeket, ebből a rövid áttekintésből talán érezhető, hogy a nők valóban nem zsémbesek, hanem egy létező problémakörről van szó, amely elsősorban a nyilvános és privát világ közötti idealisztikus és szigorú elválasztásból, valamint az azok között mégis bekövetkező keveredéséből származik. Policy szempontból két jelentős következtetést is levonthatunk. Az egyik, hogy a munkát és a munkavállalót, annak társadalmi, közösségi, családi kontextusában lehet csak értelmezni, mivel olyan csapatmunkáról van szó, ahol a megtartók, újrateremtők szerepe nélkül nem működhetne a rendszer és nem születhetnének új eredmények. Másodsorban, anyák napjáig még több mint egy hónap van hátra, úgyhogy senki sincs elkésve a nagytakarítással. "
"19","Granát Marcell","Neumann János főleg a matematika, a természettudományok és az informatika területén végzett kutatásokat. Az 1930-as években részt vett a matematikai logika kialakításában és a számítástechnika első lépéseinek megtervezésében. Ő volt az első, aki ötletet adott a számítástechnika alapelveinek kialakításához és az első számítógép, a “Manhattan-projekt” résztvevőjeként, részt vett annak megtervezésében és építésében is. Neumann János elképzelése alapján az első számítógépek a programozhatóság elve alapján működtek, ami lehetővé tette számukra, hogy többféle feladatot is elvégezzenek anélkül, hogy azokat újra kellene építeni. Ezenkívül ő volt az első, aki a memóriáról és annak működéséről írt, ami alapja volt a számítógépek fejlődésének. Neumann János munkája nélkülözhetetlen volt a számítástechnika fejlődéséhez és ma elérhető szintjéhez. Emlékezete örökre fennmarad a számítástechnika történelmében, mint az egyik legfontosabb alapító és a számítógépek alapelveinek megalkotója. Az előző 3 bekezdést a ChatGPT készítette, ami jól példázza a számítástechnika legújabb vívmányának alkalmazhatóságát. Neumann jelentőségét bizonyára sok hetes aktív kutatást követően sem tudnám pontosabban összefoglalni egy blogbejegyzés keretében, a közbeszédet jelenleg uraló „mesterséges intelligenciának” (ahogyan hivatkozni szoktak rá sokan) mindez pillanatok alatt sikerül. De miért is ennyire hatékony, és mire képes még? A ChatGPT egy transzformátor architektúrára épít, aminek a célja, hogy dialógust formáljon a felhasználójával. Konkrétabban maga a GPT (Generative Pre-trained Transformer) is azt jelenti, hogy egy adatbázison előzetesen megtanult minták alapján a következő token (szövegrészlet) megfelelőségét prediktálja. A modell úgy készült, hogy egy tanuló adatbázis és emberek által mintaként generált párbeszédek keverékéből alkotott válaszokat, majd szintén emberek értékelték és tanították meg arra, hogy melyik válasz az, amelyik nekik tetszik (OpenAi, 2023). Az eredmény egy olyan párbeszédeket generáló felület lett, amely az elmúlt évek felkapott digitális őrületeit egyből a háttérbe taszította az internetes keresések terén (lásd a csatolt ábrán). Sokan azért próbálhatták ki, hogy úgymond megcsodálják a technológia új vívmányát, de rengeteg fórumon (főleg vészjósló hangnemben) került már elő, hogy miként formálhatja át a ChatGPT az életünket. Ez-e az a technológia, amely most már tényleg el fogja venni a munkáját a “fehérgalléros” dolgozóknak? Google keresések relatív mennyisége Forrás: https://trends.google.hu/ Ezekre válaszul azonnal meg is születtek a mémes reakciók: „A ChatGPT csak akkor tudná lecserélni a programozókat, ha az ügyfelek el tudnák mondani, hogy mit akarnak. Egyelőre biztonságban vagyunk.”  Az igazság valahol a kettő között rejlik. A ChatGPT verhetetlenül csinálja azt, ami a feladata: szöveget generál. Ám az alkotók is felhívják a figyelmet arra, hogy a választ minden esetben úgy generálja, hogy elfogadhatónak tűnjön, miközben az sokszor közel sincs az igazsághoz (OpenAi, 2023). Ennek oka, hogy a betanítás során azt a feladatot oldja meg, hogy a leginkább elfogadott szöveget válassza ki, de nincs olyan tanuló adatbázis, amely fel lenne címkézve, hogy melyik információ helyes és melyik helytelen, így az információ validitását nem képes ellenőrizni. Ennek megfelelően nem tudja felvenni a versenyt olyan területeken, ahol adott témakör valódi megértésére van szükség. Miként is alakíthatják át a ChatGPT és „rokonainak” mondható technológiák rövid időn belül az életünket? Egészen biztosan átértékelődik a szellemi munkát végzők feladatainak súlya. Egy hivatalos e-mail megszövegezése vagy alacsony prioritású összefoglalók elkészítésének fontossága lecsökken, de sokszoros hatékonyságot érhet el az, aki ezeket a technológiákat megfelelően tudja integrálni a komplex és új tudást teremtő munkavégzésébe. Az viszont bizonyos, hogy nem egy szöveg generálására készített modell fog holnap öntudatra ébredni és igázza le az emberiséget. Legfeljebb a tanuló adatbázisában található sci-fi történetek alapján fog nekünk írni egy újabbat. Az MNB Új fenntartható közgazdaságtan című vitairata is kiemeli, hogy a 21. században az információ kiválasztásának és értelmezésének képessége válik meghatározóvá (Asztalos Péter írása), illetve az élethosszig tartó tanulás és folyamatos átképzés elengedhetetlen (Lehmann Kristóf írása). Mindezekre a ChatGPT példája sokszorosan ráerősít. "
"20","Lehmann Kristóf","Az utóbbi hónapokban számos közgazdász hívta fel a figyelmet az ár-bér spirál kialakulásának veszélyeire. Az 1980-as évek közepén megalkotott ár-bér spirál elmélet lényege, hogy a béremelkedés gyors üteme a fogyasztói árak növekedését gerjeszti, ami még magasabb bérigényeket és tovább emelkedő inflációt eredményez. A folyamat az emelkedett infláció tartós fennmaradásához vezet. Pár hete ebbe a sekélyes állóvízbe hajított sziklát Olivier Blanchard, az IMF egykori főközgazdásza. Az ár-bér spirál elmélet egyik megalkotója önkritikusan arról írt, hogy az infláció a társadalmi szereplők közötti elosztási konfliktus végeredménye. Blanchard azt a korábbi posztkeynesi állítást emelte be az inflációs vitába, hogy a cégek, a munkavállalók és adófizetők közötti elosztáson (vagy újraelosztáson) múlik az infláció költségeinek viselése. Ez az állítás messzire vezet a hagyományos ár-bér spirál megközelítéstől és felveti az utóbbi időszakban félve elő-előbukkanó profit-ár spirál kérdését. Egy cég szempontjából az áremelés alapvetően három tényezőre vezethető vissza. Az áremelést indokolhatja a nyersanyagok vagy a tőkeelemek (gépek, számítógépek) árának emelkedése. Emellett alátámaszthatja az áremelést a munkaköltségek (bérek) emelkedése. Végül az áremelésnek lehet célja a magasabb profit elérése. Ezeknek mindig valamilyen kombinációja érvényesül a gazdasági folyamatokban, és az egyes tételek alakulása határozza meg, hogy az infláció költségeit ki viseli. Mit jelent a profit-ár spirál? A fogalom arra utal, hogy a fenti három tényező közül a vállalati profitok nem alkalmazkodnak jelentősen lefelé, és a magas haszonkulcsok, a profitéhség tartja fenn a folyamatos áremeléseket. Mindez gyökeresen szembemegy a közgazdász szakmában emlegetett túlzott béremelkedések narratívájával. Napjaink magas inflációs időszakában a profit-ár spirál azért kerül fókuszba, mert a munkabérek a fejlett világban reál értelemben mérséklődnek, ráadásul rekord alacsony munkanélküliségi ráta mellett. Az utóbbi három évtizedben az USA vállalatainak haszonkulcsa trendszerűen növekedett. Az USA 500 legnagyobb tőzsdén jegyzett vállalatának haszonkulcsa az 1994-es 5,5 százalékról 2022-re 13,5 százalékra emelkedett. Ez a trend és a magas szinten ragadó haszonkulcs önmagában megkérdőjelezi az ár-bér spirál érvelést és felveti a kérdést, hogy a vállalati áremelések mennyiben indokolhatóak a költségemelkedésekkel és mennyiben a profitráták magasabb, megemelt szinten tartásával. A 2008-as válságig a Nagy Mérséklődés időszakában tartósan csökkent az infláció, miközben a nagyvállalati haszonkulcsok emelkedtek. A 2021-2023-as időszak annyiból okozott fordulatot, hogy jelentősen növekedett az infláció, és ebben a környezetben minden vállalat vezetője választás elé kerül: milyen arányban osztják meg a megnövekedett költségeket munkaerő és profit között, és milyen mértékben emelnek árakat. A globális tapasztalatok alapján számos országban a vállalatvezetők – a lehetőség miatt nem csak a nagyvállalatok, hanem a kkv-k is – az áremelés és a haszonkulcs fenntartása mellett döntöttek, így egyben az alkalmazotti bérek reál értelemben vett csökkentése mellett.    Az S&P 500 indexbe foglalt vállalatok haszonkulcsának alakulása 1994-től 2023-ig Forrás: Yardeni Research, https://www.yardeni.com/pub/sp500margin.pdf A magas inflációt akkor tudjuk hatékonyan kezelni, ha ismert az okozója. A kezelés csak akkor lehet hatékony és optimális, ha pontosan azonosítjuk, mi vezet az infláció emelkedéséhez. Ha az áremelésekben a költségek emelkedésén felül a profitrátáknak is jelentős szerepük van, akkor szabályozói fellépésre van szükség. Ennek hiányában az infláció magas szinten stabilizálódik, és esély sem lesz a költségek megosztására, mert az érintett szereplők egyik csoportja képes és át fogja hárítani az infláció költségeit a többi szereplőre. Az infláció csökkentése kapcsán fontos lenne észrevenni a lényeges eltéréseket, mielőtt az 1970-es évtizedből elhamarkodott, rossz következtetéseket vonunk le. Igaz, hogy napjainkban a munkaerőpiac feszes, a munkanélküliségi ráta alacsony. Ugyanakkor a munkavállalókat gyengén képviselik szakszervezetek, kamarák, így érdekérvényesítési erejük messze elmarad az 1970-es évek dolgozóiétól a bértárgyalásokon. Ez látható is, mert a reálbérek a fejlett országokban csökkennek, szemben az 1970-es évek tapasztalataival. Ami pedig a nagyvállalatokat érinti, gigantikus hatalomkoncentráció jött létre napjainkra. A globális nagyvállalatok nem csak a helyi beszállítókat, hanem a globális értékláncokat is kontrollálják, valamint hatalmas lobbierővel bírnak a gazdaságpolitikai folyamatok alakításában. Mindez ideális környezetet jelent arra, hogy termékeik és szolgáltatásaik árát úgy emeljék, hogy profitabilitásuk ne csökkenjen jelentősen. A kis és közepes vállalkozások erősebb versenyhelyzettel szembesülnek, így kevéssé képesek a profitráta fenntartására, azonban az utóbbi évtizedben a kkv-k profitabilitását támogatta a historikusan kedvező finanszírozási környezet. Az inflációs helyzet értékelése Magyarországon is a gazdaságpolitika alakításának fókuszába került. A vállalati profitráták emelkedésének és szintjének a bérfolyamatokkal együttes elemzése nélkül nem csökkenthető fenntarthatóan az infláció, ahogy a magas nyomású közgazdaságtan érvelése sem érthető. Éppen ezért a Magyar Nemzeti Bank globálisan az egyik első jegybank, amely a profit húzta infláció veszélyeire felhívta a figyelmet. Ennek folytatásaként 2023 elején a jegybank a Gazdasági Versenyhivatallal megerősítette és elmélyítette az eddig fennálló együttműködést. A megerősített stratégiai együttműködés fókusza az infláció elleni közös fellépés, amiben a Gazdasági Versenyhivatal a versenyfelügyelet eszközeivel léphet fel a túlzott mértékű áremelések ellen. A gazdaságpolitikai ágak közötti összehangolt intézkedés elengedhetetlen annak érdekében, hogy a magas inflációt a társadalmilag legmegfelelőbb módon sikerüljön csökkenteni. A költségnövekedések fölötti átárazásokkal eljött az ideje, hogy a vállalati profitokról is beszéljünk! "
"21","Baranyai Eszter","25 billió dollár nem-banki és 35 billió dollár banki adósságról nem tudjuk, hogy pontosan kinél van, melyik országban – állítja a jegybankok bankja, a BIS (Borio és szerzőtársai, 2022). Ez nem egy apró összeg: a világ GDP-je előbbinek kevesebb, mint a négyszerese. Pedig nagyon fontos lenne átlátni ezt az adósságot. Válságok idején dollárhoz menekülnek a pénzügyi piaci szereplők, ilyenkor nehezebb dollárhoz jutni. A Fed ilyen esetekre biztosít vészhelyzeti dollár likviditást más országoknak. De nem minden országnak biztosít, és nem mindenkinek ugyanúgy – van egy hierarchiája az országoknak dollárhoz jutás szempontjából. Márpedig pontosan ezért lenne jó tudni, hogy kinek lehet szüksége dollárra vészhelyzetben: meg lehessen ítélni azt, hogy stabil-e a rendszer – nincsenek-e részei, ahol hirtelen kielégítetlen dolláréhség támadhat, és ahonnan a rendszer más részei is megfertőződhetnek.   Miért pont dollárban? A nemzetközi pénzügyi rendszer olaja a dollár: mindenhova folyik és mindenkinek kell. A dollárnak az USA gazdasági jelentőségénél sokkal nagyobb szerepe van a határokon átnyúló hitelezésben, kereskedelmi számlázásban, kötvénykibocsátásban és legfőképp az FX tranzakciókban. Az amerikai dollár jelentősége Forrás: Murau és szerzőtársai (2021). 7. oldal 2. ábra Hogy lehet ekkora adósság láthatatlan? Az adósság pontos holléte azért láthatatlan a nemzetközi statisztikákban, mert mérlegen kívüli tételről van szó FX swapok, cross-currency swapok és FX forwardok formájában. Mindháromban közös, hogy egyik devizáért cserébe majd adunk egy másik devizát egy jövőbeli időpontban. Hogyha dollárt kell majd adjunk, ez egy dollár adósságnak tekinthető. (A swapok esetében két láb van: 0. időpontban történik egy csere a két deviza között, majd lejáratkor egy ellentétes irányú csere[1], FX forward esetén nincs első láb, csak a jövőbeli devizacsere.) A mérlegeken a nettó pozíció szerepel – mennyivel ér például többet az euró, amit kapni fogok aktuális árfolyamon a dollárnál, amit adni fogok. A nettó érték az ügylet elején nulla. Mérlegekből tehát nem sok biztosat látni (a BIS nemzetközi bankok statisztikái egyébként 8350 bankra gyűjt adatokat). A BIS derivatív statisztikái, amelyek 73 dealer bank adatait foglalják magukban, nem tartalmazzák a tranzakciós partnerek országát. A BIS különféle forrásokat felhasználva úgy becsli, hogy nem-banki pénzügyi intézményeknek az USA-n kívül összesen 25 billió amerikai dollár adósságuk van FX derivatívákból, főként FX swapokból. USA-n kívüli bankok esetében az összeg 35 billió lehet. Hogyan keletkeznek ezek az eltérő devizás adósságok, mire kellenek ezek a dollárok? Nézzünk néhány példát dollár igényekre FX derivatívákon keresztül: Ki nyújt dollárkölcsönöket FX derivatívákon keresztül? Amerikai bankok, jegybankok, európai szupranacionális szervezetek és amerikai intézményi befektetők, például alapkezelők. Mi itt a kockázat? Hiszen az egyik devizát cseréljük egy másikra. Több gond is van. Először is az FX derivatívák lejárata sokszor rövidebb, mint a pozíció, amit hedzselnek. Vagyis görgetni (megújítani) kell az FX derivatívát, ez viszont feltételez egy jól működő FX swap piacot[2], ami különösen a válságok alatt jelentkező dolláréhség esetén nincs mindig így: a 2008-as pénzügyi-gazdasági válság és a 2020-as covidválság is FX piaci stresszhez vezetett. Továbbá az adósság hatalmas, és az utóbbi években nagy ütemben növekedett. A BIS becslése szerint az USA-n kívüli nem-banki pénzügyi intézmények dolláradóssága FX derivativákon keresztül kétszerese volt a mérlegben szereplő adósságukénak. Ráadásul a nem USA székhellyel rendelkező bankok esetében is felmerül a kérdés, hogy mennyire tudnak Fed (dollár) likviditáshoz jutni. Ennek a csoportnak pedig 39 billió dollár ilyen mérlegen kívüli adóssága volt. Hogy és kinek ad a Fed vészhelyzeti dollár likviditást? A nemzetközi pénzügyi rendszerben van egy hierarchiája az országoknak. Fontos szempont, hogy az adott ország jegybankja milyen könnyen és olcsón tud Fed likviditáshoz jutni. Ennek három módja van. A swapkeret-megállapodások a legkedvezőbbek ár szempontjából is, illetve azért, mert a dollárlikviditásért cserébe a másik deviza a fedezet (amit a másik jegybank kedvére létre tud hozni). Ezután következik a FIMA repó: itt a fedezet USA állampapír, tehát a másik jegybanknak rendelkeznie kell USA állampapírral. A harmadik opció pedig a Nemzetközi Valutaalap különleges lehívási jogok (SDR) rendszere, amelyben csak közvetve tudnak az országok dollár likviditáshoz jutni, általában olyan országoktól, akiknek van FIMA repó vagy Fed swap hozzáférésük. Konklúzió? A 2008-as válság egyik konklúziója az volt, hogy a piaci szereplők kitettségeinek hálózatát sűrű köd borítja. A következő években ezért nagyot léptek előre a nemzeti és nemzetközi statisztikák; sokkal többet tudunk már különösen a bankok, de valamennyire az egyéb piaci szereplők tevékenységéről, kitettségéről is. Dollárderivatívák terén viszont úgy tűnik, tisztulhatna még a kép. A dollár dominanciájának a tükrében különösen hasznos lenne, ha felszállna a köd. "
"22","Vonnák Balázs","Jelentős változások előtt áll a Föld lakossága. A következő évtizedekben a legnépesebb földrészen, Ázsiában megáll a népesség növekedése. Ez a fejlettebb régiókra (Nyugat-Európa, Észak-Amerika stb.) már régóta jellemző elöregedési folyamatot felerősítve a globális korfa átalakulásához vezet. Ennek főbb összetevői a következők: Az egyes korosztályok népességének alakulása a világban Forrás: ENSZ, World Population Prospects, 2022 (2022-től előrejelzés) Ezen folyamatok eredőjeként a függőségi ráta, ami az eltartottak és a munkaképes lakosság aránya[1], növekedésnek indul, és a jelenlegi 54 százalék körüli szintről 2100-ra megközelíti a 70 százalékot. Ez azt jelenti, hogy a Föld lakosságának csak alig több mint fele fog beleesni a munkaképes korba. A helyzet még drámaibban alakul a fejlett régiókban: Észak-Amerikában a jelenlegi 53-54 százalék körüli szintről 2100-ra várhatóan 75, Európában pedig 80 százalék fölé emelkedik a függőségi ráta, vagyis minden egyes keresőre majdnem egy eltartott fog esni. Mindez jelentős változásokat okozjat a világgazdaságban és a geopolitikában egyaránt, és felszínre hozhat olyan társadalmi és gazdasági fenntarthatósági kérdéseket, amelyek az eddig kedvezőbb demográfiai folyamatok mellett nem merültek fel. A teljesség igénye nélkül néhány ezek közül: Nem véletlen, hogy az MNB Új fenntartható közgazdaságtan című vitairata külön pontban foglalkozott a demográfia és fenntarthatóság problematikájával. Az alábbiakban a blogunkon a témában megjelent írásainkból ajánlunk néhányat az érdeklődő olvasónak. Munkavállalás: nemesedünk-e a korral? (2019) A főbb globális demográfia trendek egyike a társadalmak elöregedése, ami alapvetően a fejlettebb országokat érinti. Ennek makrogazdasági hatása nagy mértékben függ a termelékenység változásától, hiszen ugyanazt a munkát másképp végzi el egy huszonéves, mint egy nyugdíjazás előtt álló alkalmazott. Az idősebb munkavállalók egyrészt kevésbé ügyesek és teherbírók, másrészt azonban tapasztaltabbak, megfontoltabbak, és jobban tudnak bánni kollégáikkal. Hogyan változik a termelékenység az öregedés során? Blogposztunkban ezt a kérdést járjuk körbe. A koronavírus miatt nyugdíjba is másképp megyünk majd (2021) A koronavírus-járvány sok szempontból változtatta meg az életünket. A járvány többnyire az idősek és a valamilyen krónikus betegségben szenvedők között szedte az áldozatait. Teljesen természetes módon átalakul az életről, öregedésről, egészségről alkotott képünk. Írásunkban sorra vesszük mindazon szempontokat, amelyek a pandémia hatására előtérbe kerültek nyugdíjas éveink tervezése kapcsán. Google-keresések és babák (2021) A koronavírus demográfiai következményeivel kapcsolatban nemcsak a halálozásokra gyakorolt nyilvánvaló hatásra érdemes gondolni, hanem a gyerekvállalásra is. Vajon az intim együttléteknek az összezártság miatt vélelmezhetően nagyobb gyakorisága, vagy a bizonytalan gazdasági környezet miatt elhalasztott családalapítás esik-e nagyobb súllyal a latba? Egy izgalmas kutatásból, amely a Google-keresések segítségével próbálja előrejelezni a születésszámot, ez is kiderül. Árstabilitás vége? (2021) 2021 elején még szinte senki nem látta előre, hogy mekkora infláció leselkedik a világra, de voltak, akik már akkor arról beszéltek, hogy hamarosan vége lehet az alacsony inflációs korszaknak. Charles Goodhart és Manoj Pradhan 2020-ban megjelent könyvükben a globális demográfiai fordulat várható gazdasági hatásait mutatták be, és kiemelten foglalkoztak az inflációs következményekkel. A domináns mechanizmus – szerintük – a következő: öregedő társadalmak, a munkakínálat csökkenése, reálbérek növekedése, inflációs nyomás. Bár jelenleg még a covid-helikopterpénz-mikrochip-energiaválság-inflációval vannak elfoglalva a jegybankok, lehet, hogy fel kell készülniük arra a forgatókönyvre is, amelyben tartós kihívást jelent majd a demográfiavezérelt infláció. Why Certain Countries Cannot Grow Faster in Democracy (2021) Számos tanulmány mutatta ki, hogy a demokratizálódás az egy főre jutó GDP gyorsabb növekedését eredményezi. Vannak azonban olyan eredmények is, hogy ez nem mindig és mindenhol igaz. Afrika szubszaharai régiójában például nem mutatható ki ez a hatás szignifikánsan. Alaposabban megvizsgálva a kérdést kiderül, hogy ezekben az országokban a demokratizálódás – ellentétben más, fejlettebb intézményrendszerrel rendelkező országokkal – nem járt a gyermekhalandóság gyors csökkenésével. Paradoxul hangozhat, de ott, ahol csökken a gyermekhalandóság, a népszaporulat is lassul. Hogy ez hogyan lehetséges, és milyen kapcsolatban áll a gazdasági növekedéssel, cikkünkből megtudhatja. "
"23","Malatinszky Gábor","Az Egyesült Államok gazdaságának a méretét közép- és hosszú távon is reálisan egy ország gazdasága közelítheti, illetve haladhatja meg: Kínáé. Ennek az eseménynek az időpontjáról és mikéntjéről már évtizedek óta hangzanak el előrejelzések és jóslatok. Legutóbb, 2020 novemberében Xi Jinping, a Kínai Népköztársaság Elnöke mondta azt, hogy 2020 és 2035 között az ország megduplázhatja a bruttó hazai össztermékét (GDP), ami jó eséllyel azt jelentené, hogy Kína gazdasága méretét tekintve megelőzné Amerikáét. Mindezen várakozások ellenére ennek a megvalósulása valahogy sohasem került kézzelfogható közelségbe. Az utóbbi időben pedig az elmúlt évek gazdasági folyamatai, illetve demográfiai változásai több közgazdászban és megfigyelőben kétségeket támasztottak azzal kapcsolatban, hogy ez egyáltalán bekövetkezik-e. Mik a fordulat feltételei? Mik a feltételek ahhoz, hogy ez a fordulat bekövetkezzen, és mit mondanak el a két ország adottságai e lehetőség bekövetkezéséről? [1] Kína lakossága jelenleg körülbelül 4,2-szerese Amerikáénak, így, ha az egy főre jutó GDP-je elérné Amerikáénak az egynegyedét, akkor már megtörténne az élen a helycsere. Azonban a gazdasági növekedés mellett van két másik fontos tényező is, amelyek befolyásolják ezt a folyamatot, és amelyeket jóval nehezebb előre jelezni, mint a növekedést. Ez a két ország között érvényben lévő piaci valutaárfolyam, illetve a két ország termékeinek és szolgáltatásainak az árai. Jelenleg ezek az árak jórészt még jelentősen alacsonyabbak Kínában, mint Amerikában. Ha az ország termelékenysége tovább növekszik, és közelít Amerikáéhoz, akkor az árszínvonal is közelíteni fog vagy egy magasabb infláció, vagy egy erősödő valuta (vagy mindkettő) révén. Ez a két tényező nem elhanyagolható, a (reál) növekedéshez hasonló mértékben járulhat hozzá Kína gazdaságának a felzárkózásához, és így ezek együttesen határozzák meg, hogy Kína gazdasága megelőzi-e Amerikáét, és ha igen mikor. A felzárkózás megtorpant Azonban a fenti gondolatmenet csak a felzárkózási folyamat mögötti elmélet. Az utóbbi évek gazdasági folyamatai ennek gyors lassulását mutatják. A fent említett három tényezőből a gazdasági növekedés már több mint tíz éve csökkenő tendenciát mutat, ezen felül pedig a közelmúltban újabb, a felzárkózást rövid és középtávon lassító tényezők jelentek meg a kínai gazdaságban. Az egyik a koronavírus elleni szigorú politika, amely nagyon nagy költségekkel járt mind közvetlenül, mind közvetve, hiszen olykor több milliók munkába járásának megakadályozása komoly fennakadásokat okozott a gazdasági tevékenységben, különösen az ipari termelésben. Egy másik ilyen tényező magával az Amerikai Egyesült Államokkal szemben kirobbant technológiai háború, amelynek keretében az amerikai kormány széleskörű kiviteli tilalmat vezetett be Kínával szemben, amely a legfejlettebb technológiákat érinti, és amely megakadályozhatja az országot abban, hogy hozzájusson például a legfejlettebb félvezetőkhöz. Ez pedig jelentősen lelassíthatja bizonyos iparágak fejlődését, mert Kína nem rendelkezik azokkal a technológiákkal, kifejlesztésük pedig időbe telik és erőforrásokat igényel. A harmadik ilyen tényező az ingatlanpiac visszaesése és az ingatlanfejlesztők pénzügyi problémái. 2021-ben még hatalmas összterületű ingatlan került eladásra, de a fejlesztők eladósodása, ami például az Evergrande csődjéhez is vezetett, és a piac tetőzése miatt 2022-re már nagymértékben visszaestek az eladások. A középtávú kilátások pedig nem kecsegtetnek fellendüléssel: az urbanizáció lassulásával és a népesség csökkenésével az ingatlaneladások csökkenő tendenciája várhatóan folytatódik. Kína népessége már csökken És itt érkezünk el ismét a kínai (és minden) gazdaság abszolút méretét nagyban befolyásoló tényezőhöz, a népesség méretéhez, amelynek alakulása hosszú távon is kétségessé teszi, hogy Kína gazdasága megelőzi-e Amerikáét. 2022-ben Kína népessége 60 év után először csökkent, ami a kezdete egy népességcsökkenési folyamatnak, és amely hosszú távon nagyban befolyásolni fogja a kínai gazdaság növekedési képességeit. A csökkenéshez nagy mértékben járult hozzá a valaha mért legalacsonyabb születési ráta, amelynek gyors visszaesésével kapcsolatban széles körben elfogadott nézet, hogy az ország szigorú koronavírus-járvány elleni intézkedései tovább gyorsították azt. Emellett tavaly a halálozási arány is a legmagasabb értéket érte el 1970 óta. Ezen folyamatok eredményeképpen ez a negatív demográfiai fordulat a korábban vártnál hamarabb következett be. Az ENSZ előrejelzései szerint Kína népessége a jelenlegi 1,41 milliárd főről 2050-re 1,31 milliárd főre, az évszázad végére pedig 767 millió főre zsugorodik majd. A fenti példához hasonlóan, 2050-ben, amikor Amerika népessége az előrejelzések szerint 375 millió lesz (most 338 millió), a jelenlegi 4,2-szeres népeségarány 3,5-szeresre csökken, és akkor már nem lesz elég az egy főre jutó GDP negyede Kínának Amerikához képest ahhoz, hogy méretében meghaladja annak gazdaságát. Ahhoz, hogy ez megtörténjen, a termelékenység növekedésének a gazdasági növekedés fő motorjává kell válnia, és ki kell pótolnia a népesség csökkenéséből származó gazdaságzsugorító hatást. Összességében az itt felsorolt rövid és hosszú távú tényezők azok, amelyek számos megfigyelőt arra a következtetésre juttattak, hogy ez a hosszú ideje várt, és folyamatosan a távolabbi jövőbe prognosztizált fordulat sohasem fog bekövetkezni. A növekedés ismét a középpontban Természetesen itt is érvényes a mondás, hogy sohase mondd, hogy soha. Kínának és különösen a kínai vezetésnek mind gazdasági mind pedig politikai szempontból mindennél fontosabb a gyors gazdasági növekedés fenntartása. A 2022-es 3 százalékos növekedés 2020-at, a koronavírus járvány kitörésének évét kivéve 1976 óta a legalacsonyabb volt, és messze elmaradt a kormány 5,5 százalékos céljától. Ez volt az egyik komoly tényező, amelyik arra kényszerítette a kínai kormányt, hogy 2022 végén felhagyjon a szigorú járvány elleni intézkedéseivel. Kissé ironikus módon, ez a lépés a nagyszámú megbetegedés és haláleset miatt rövid távon további fennakadásokat okozott és okozhat a gazdaságban, hosszabb távon azonban elengedhetetlen a gazdaság újbóli gyors növekedési pályára állításához. Emellett számos más növekedést támogató intézkedést is várhatóan bevezet majd a kormányzat, hogy már 2023-ban elérje a 6 százalékos vagy annál nagyobb mértékű növekedést, amit megfigyelők szerint célul tűz majd ki. Mindezek ellenére és a fentebb vázolt, a kínai gazdaság növekedését visszafogó tényezők fényében továbbra sem elhanyagolható a valószínűsége annak, hogy a fordulat, amikor Kína gazdasága megelőzi Amerikáét, csak egy gazdaságtörténeti eshetőség marad. "
"24","Granát Marcell","Befektetési döntések során rengeteg dolgot figyelembe kell vennünk, de egyet biztosan: miként fog alakulni az infláció? Erről való vélekedésünket pedig nagyban befolyásolja, hogy milyen híreket kapunk az áremelkedés aktuális alakulásáról. Az azonban kevésbé tisztázott kérdés, hogy milyen irányba változik a piac mindezek fényében, és milyen csatornákon keresztül fejti ki hatását az inflációs várakozás a hozamokra. Egészen bizonyosan érdemben befolyásolja egy adott befektetés értékét a jövőbeli infláció, de ennek több oka is van. Ugyanazon várható nettó kifizetés kevésbé lesz értékes magasabb infláció mellett, így máris kevésbé értékes befektetni, ami miatt negatív korrelációt várnánk az infláció és a részvényhozamok között. Azonban érdemes észben tartani, hogy egy részvény értékét a várható kifizetések adják, amit reáleszközök generálnak, így vélhetően hosszú távon a kifizetések növekednek az inflációval együtt. Ezzel kiegészítve már inkább arra számíthatunk, hogy nem lesz kapcsolat az inflációs várakozások és a hozamok között, de a magasabb jövőbeli infláció eltérő kockázatot is jelent. Például bizonytalanná válhat a jegybank jövőbeli kamatpolitikája, ami növeli a kockázatokat. Másik oldalról viszont a növekvő infláció okán lecsökken annak a valószínűsége, hogy a gazdaság deflációs csapdába kerüljön, ami egy pozitív hír a befektetők számára. Kérdés, hogy miként állnak a befektetők ezekhez a kockázatokhoz, azaz miként alakul a kockázati prémium az infláció emelkedésekor? Chaudharry és Marrow (2022) cikke azt a kérdést járja körül empirikusan, hogy az említett hatások eredőjeként miként reagálnak a részvényárak az inflációs várakozások alakulására, és melyik csatorna mennyire játszik kulcsszerepet a folyamatban. A cikk több újdonságot is tartalmaz. Először is napi adatokat alkalmaz. Az inflációs várakozások napi alakulását az inflációindexált és nem indexált állampapírok hozamának különbségével proxizzák, ami éppen a kockázatsemleges inflációs várakozást adja meg. Az alacsony likviditás miatt a számításokat swapügyletekből származtatott várakozással is elvégzik, de az eredményeik egyetlen esetben sem mutattak érdemi eltérést. Az első kérdésre a válasz viszonylag gyorsan tisztázható: a 10-éves inflációs várakozások 1 bázispontnyi emelkedése átlagosan 11,2 bázispontnyi emelkedéssel jár együtt a részvényhozamokban ugyanaznap, vagyis emelkedik az árfolyamuk. De nem csak a hosszútávú várakozások számítanak: a rövidebb távú (5-éves) várakozásokra a hozamok némileg még erősebben is reagálnak (11,4 bázispont). Ez az eredmény a 2000-es évektől tekintve a 2008-as válságot leszámítva stabilnak tekinthető, az infláció emelkedésére eltérő mértékben, de mindig növekedéssel reagáltak a részvényhozamok. Továbbá keresztmetszetben is robusztus az eredmény: minden iparágban pozitív korreláció figyelhető meg az infláció növekedése és a részvényhozamok között. A tanulmány második kérdése, hogy az egyes csatornák mekkora mértékben játszanak szerepet az infláció hozamokra való hatásában. Ehhez a szerzők azon napok megfigyeléseit alkalmazzák, amikor új inflációs adatot tesz közzé a Bureau of Labor Statistics. Az aktuális inflációs adat ugyanis biztosan érdemben befolyásolja az inflációs várakozásokat (az inflációs várakozások változásának variabilitása szignifikánsan magasabb ezeken a napokon), de más fundamentális információt nem tartalmaz. Az előzőekben leírt eredmények érdemben nem változnak, továbbá a becsült hatásokat később nem követi korrekció, így kijelenthető, hogy az aktuális inflációs mutatót fundamentális információnak kezeli a piac. A hatásmechanizmust egy regressziós útelemzéssel vizsgálják a szerzők. Elsőként kétváltozós modellel becslik az inflációs várakozások hatását a részvényhozamokra. Második lépésben kontrolállnak a reálhozamok változására is, így kinyerik a cash flow és a kockázati prémium hatását. Ezt követően kontrollálnak az osztalékok várható növekedésére is, amellyel tisztán a kockázati prémium hatásához jutnak a szerzők. A három hatás összehasonlításából pedig megkapható, hogy mely csatorna mennyire játszik szerepet a részvényárak alakulásában. Az így kapott eredmény szerint a részvényhozamok növekedését 2,6 százalékban a reálhozam, 15,6 százalékban a cash flow és 81,8 százalékban a kockázati prémium okozza. Az inflációs adatok megjelenésekor tehát erősen megváltoznak az inflációs várakozásokról való vélekedések, aminek következtében a részvények árfolyama emelkedik. Ennek legfőbb forrása pedig nem más, mint a csökkenő kockázati prémium, ami abból adódik, hogy a deflációs csapdába kerülés valószínűsége lecsökken. Mivel azonban a deflációs kockázat – egyelőre úgy tűnik, – a múlté, könnyen lehet, hogy ismét változik az inflációs kilátások és a részvényhozamok közötti kapcsolat. "
"25","Vonnák Balázs","A mögöttünk álló évet végre nem a koronavírus-járvány dominálta, és ez tükröződött blogunkon is. 2022 legtöbb kattintást vonzó posztjai sokszínűek, van bennük szó befektetésekről, ingatlanpiacról, piaci összeomlásokról, felsőoktatásról és polikrízisről. Az alábbiakban bloggereink hat legolvasottabb írását mutatjuk be röviden. 6. Banai Ádám: A fánk-hatás A koronavírus-járvány az ingatlanpiacot is alaposan átrendezte. Felértékelődtek azok az ingatlanok, amelyek alkalmasabbak a tartós otthoni munkavégzésre. A vásárlók ezért már gyakran előnyben részesítik a nagyvárosokat körülvevő agglomerációs övezeteket a központtal szemben. Banai Ádám írásából kiderül azonban, hogy ez a „fánk-hatás” nem mindenhol jelentkezett ugyanolyan intenzitással. 5. Tapaszti Attila: Nem égnek el milliárdok, ha esnek a piacok Extrém árfolyamesések idején gyakran lehet olvasni, hogy a befektetők elvesztették vagyonuk 10-20-30-40-50 százalékát egyetlen nap alatt. Vajon hova tűnik ilyenkor az az érték, ami a befektetések mögött reáljószágokban, tőkejavakban, termelési inputokban áll? Tényleg megsemmisül? Ezekre a kérdésekre kapunk választ Tapaszti Attila eszmefuttatásából. 4. Horváth Zsófia: Mekkora egy egyetem értéke, avagy miről árulkodnak a felsőoktatási rangsorok? Sok ember életében bizonyul meghatározó pillanatnak, amikor egyetemet választ. Egy jó választás egy életre szólóan megkönnyítheti a karrier építését. Mi alapján érdemes meghozni a döntést? Horváth Zsófia segít eligazodni az egyetemi rangsorok kuszának tűnő világában. 3. Baranyai Eszter: Egy majdnem-Lehman pillanat okai A Fed szigorítási ciklusa komoly hullámokat vetett a nemzetközi pénzügyi piacokon. Olyan, fejlettnek számító országok sem tudták magukat kivonni a turbulens folyamatok alól, mint az Egyesült Királyság, ahol szeptember végén szokatlan hevességű állampapír-eladási hullám és fontleértékelődés bontakozódott ki, és a jegybanknak is be kellett avatkozni. A jelenség okait és következményeit mutatja be Baranyai Eszter. 2. Neszveda Gábor: Tőzsdepszichológia és viselkedési pénzügyek Mindig is érdekelte, hogy jól működnek-e a tőkepiacok, racionálisak-e a befektetők? És ha nem azok, akkor hogyan lehetne meggazdagodni a piac esetleges félreárazásaiból? Ha igen, feltétlenül érdemes elolvasnia Neszveda Gábor összefoglaló írását a témában. 1. Kolozsi Pál Péter: Csőstül jön a baj – ezért fáj különösen a mostani válság  A 2007-2008-as pénzügyi válság kitörése óta joggal lehet az a benyomásunk, hogy válságból válságba tart a világ. Koronavírus, háború, energiaválság, infláció – és ki tudja, mi vár még ránk a következő években, évtizedekben. Kolozsi Pál írásából szerencsére megtudhatjuk, hogy már szó is létezik erre a jelenségre: polikrízis. Sikerekben gazdag, boldog új évet kíván a blog főszerkesztője. "
"26","Kolozsi Pál Péter","A közgazdaságtannak reagálnia kell arra, hogy a minket körülvevő világ alapjaiban változik meg a korunkat jellemző megatrendek és folyamatok következtében – ez a fenntartható közgazdaságtan alaptétele, amely szerint ezért van itt az ideje, hogy a korábbi közgazdasági elméletek helyére egy új, most formálódó elmélet lépjen. Az új gondolati keretek még kialakulóban vannak, de már láthatóak azok az alapösszefüggések, amelyek ennek a gondolati megújulásnak a vezető tételei lesznek. A fenntartható közgazdaságtan egyik alapvetése, hogy a világunk exponenciális és nem-lineáris, így a klasszikus, newtoni fizikára és annak stabil világképére és óramű-megközelítésére építő korábbi gondolati keretek nem képesek a megfelelő válaszok megtalálását biztosítani. Ennek számos messzemenő következménye van (ezekről lásd: Matolcsy, 2022), illetve hatással lehet egy olyan tényezőre is, amit a közgazdászok eddig valamiért talán indokolatlanul elhanyagoltak: mégpedig az időre. A fősodratú közgazdaságtan egyrészről viszonylag keveset foglalkozott az idő kérdésével, másrészről pedig amikor foglalkozott, akkor is inkább „felületesen” tette, miközben egyre inkább felértékelődik, hogy mikor teszünk valamit, mennyi ideig tartanak a folyamatok és milyen sebességgel zajlanak le. Ez részben azzal lehet összefüggésben, hogy a mainstream gondolkodás alapvetően egyensúlyi, azaz az egyensúlyi állapotra fókuszál. Ez azt is jelenti, hogy kevesebb figyelmet fordít az egyensúlyi állapot elérésére, márpedig ez utóbbi az, ami elsődlegesen kapcsolódik az időhöz. A mainstream közgazdasági gondolkodást leginkább átható időfogalom a rövid és a hosszú táv elkülönítése, ami azonban nem annyira a valós idővel van kapcsolatban, hanem azzal, hogy a modellek egyes inputjai milyen mértékben tekinthetők fixnek. A rövid táv egyszerűen fogalmazva az, amikor a technológia és a termelési tényezők összmennyisége adott, a hosszú táv pedig az, amikor ezek is változhatnak. Az idő fölöttébb komplex fogalom, még a közgazdászok kevésbé filozofikus világában is. Sok mindent érthetünk idő alatt (mélyebb értékezéseket minderről itt, itt és itt lehet olvasni) – például beszélhetünk a fentieken túl, a teljeség igénye nélkül… Miért gondoljuk, hogy előretekintve felértékelődik az idő? Elsősorban azért, mert az új gazdasági korszak jellemzői egyszerűen szinte „definíció szerint” fókuszba helyezik az időt. Fókuszáljunk csak a nagy mértékben a technológiai fejlődésből adódó exponencialitásra és nem-linearitásra. Ezek azt jelentik, hogy fel kell készülni gyorsan bekövetkező radikális változásokra, egyes mennyiségek és értékek ugrásszerű emelkedésére és zuhanására, azaz a folyamatok gyorsulnak, ami a változáson kívül a beavatkozási lehetőségekre rendelkezésre álló időt is lerövidíti. Vagyis egyre kevésbé hihetjük, hogy csak az elérendő végállapotra kell koncentrálnunk, hiszen egyre fontosabb lesz, hogy mikor reagálunk és mennyi idő szükséges a hatások érvényesüléséhez. Nem csak a cél, hanem az út is lényeges – az egyensúlyi közgazdaságtan mellett, vagy helyett a nem-egyensúlyi közgazdaságtani megközelítés is előtérbe kerül, mert sokkal többször vagyunk úton az egyensúly felé, mint ahányszor az egyensúly állapotában (ha oda egyáltalán valaha meg tudunk érkezni akár elvi szinten is). Gondoljunk a környezeti fenntarthatóságra, ahol talán a legtöbbször azt halljuk, hogy „a 24. órában vagyunk”, „most kell cselekedni, mert elérjük azt a pontot, ahonnan már nincs visszaút” vagy rosszabb esetben, hogy „elkéstünk, most már csak az új környezetből adódó kihívásokra való alkalmazkodásra kell koncentrálni”. Ezek a fölöttébb pesszimista jóslatok – bár lehet, hogy tévednek, de – mind-mind az idő jelentőségére mutatnak rá. Sokat hallani a technológiai ugrással kapcsolatban a társadalmi szövetet felsértő „diszruptív fejlődésről” is, ami ugyancsak időkérdés, hisz arra mutat rá, hogy van olyan technológiai fejlődés, ami gyorsabb, mint amit az emberiség, a társadalom, a közösség vagy épp az egyének kezelni tudnak. Paul Virilio francia filozófus megfogalmazásában: a gyorsaságunk okozhatja a következő válságot. Miért fontos tehát egy új időfogalom? Azért, mert az idő maga fontossá vált, ideértve az időzítést, az idő múlását és az alkalmazkodás miatt releváns relatív sebességet is. Sokasodnak azok a jelek, amelyek azt mutatják, hogy megfelelő időfogalom nélkül nincs sikeres felzárkózás – abban a tekintetben sem, hogy az idő egy speciális szegmensének, a múltnak is egyre nagyobb figyelmet indokolt szentelnünk: fel kell fedezzük a múltban rejlő mintázatokat és a ciklusokat, amelyek nélkül szinte lehetetlen megérteni a komplex rendszerek működését. "
"27","Horváth Zsófia","Már hetekkel, sőt akár hónapokkal az ünnepek előtt hangulatba hozza vagy éppen megőrjíti az embereket az üzletekben szóló karácsonyi zene. Viszont gondolta volna bárki, hogy az ünnepi dallamokat pszichológiai okokból játsszák a boltokban?  A hiedelmek szerint, ha vásárlás közben karácsonyi zenét hallunk, akkor nagy valószínűséggel több pénzt is költünk. Az évnek ezen időszakában nem lehet belépni egy bevásárlóközpontba anélkül, hogy ne emlékeztetnének minket: közeleg a karácsonyi ajándékozás időszaka. Mindenütt csodálatos fények, csillogó díszek, feldíszített fenyőfák, csalogató illatok, illetve persze a kellemes karácsonyi zene. Mindez nagyon szívmelengető karácsonyi hangulatot teremt, ami arra késztet bennünket, hogy tovább maradjunk az üzletházban, vagyis többet vásároljunk. De vajon mit mondanak a tudományos eredmények? Tényleg belesétálunk a bevásárlóközpontok „karácsonyi csapdájába”? Mégis milyen összefüggés van a karácsonyi hangulat megteremtése és a vásárlási szokásaink között? Több empirikus eredmény is alátámasztotta már, hogy a zene befolyásolhatja a vásárlók hangulatát, időérzékelését, a vásárlók és az eladók közötti interakciókat, a termékválasztást, valamint a tényleges vásárlási időt és a megvásárolt termékmennyiséget is.  A zenének stimuláló hatása van, és az általa előidézett ingerek hatékonyan befolyásolják a fogyasztók kiskereskedelmi környezetben tanúsított viselkedését. Spangenberg és szerzőtársai (2005) kísérletükkel bebizonyították, hogy a karácsonyi hangulatot idéző illatok (fahéjas alma, mézeskalács) és a karácsonyi zene (Amy Grant ”Home for Christmas” albuma) kombinációja is erőteljesen hat a vásárlók üzlethelyiségekkel kapcsolatos megítélésére. Karácsonyi hangulat megteremtése esetén sokkal jobb értékeléssel illették az üzleteket a résztvevők. Kedvezőbb környezeti megítélés, erősebb boltlátogatási szándék, valamint nagyobb élvezet és izgalom volt tapasztalható a kísérlet során. Ezzel szemben a hagyományos illatok (rózsa, citrus, vanília) és zenék (Amy Grant ”Heart in Motion” albuma) kombinációjának nem volt szignifikáns hatása a vásárlók bolti megítélésére, sőt több esetben még negatívan is befolyásolta azt. "
"28","Lehmann Kristóf","Öt évtizeden keresztül a félvezető iparág a komputer chipek teljesítményét évente 50 százalékkal tudta növelni. Ezt a folyamatot Moore-törvénynek nevezzük, ami a komputerizáció és az internet fejlődésén keresztül az emberi történelem talán leggyorsabb átalakulását eredményezheti. A Moore-törvényen alapul az exponenciális kor elnevezés. Azeem Azhar „Az exponenciális kor” című könyvében részletesen kifejti ennek sajátosságait. A jelenkor gazdasági fejlődését tucatnyi innováció jellemzi a digitalizáción, a mesterséges intelligencián át, az energiaiparig és a biotechnológiáig. Mindezek hatására a társadalom előtt megnyíló technológiai lehetőségek exponenciális görbével, míg a hagyományos intézmények innovációkra adott válaszai lineáris egyenesben írhatóak le. Azhar szerint a kettő közötti távolodó exponenciális rés napjaink súlyos kihívását mutatja: egyéni és társadalmi szinten is nehéz alkalmazkodni a felgyorsuló technológiai változáshoz. Raoul Pal befektető technooptimista álláspontjában az exponenciális hálózati hatásokból vezeti le az exponenciális kort. Szerinte napjaink legfontosabb innovációi közül a legnagyobb hatásúak a kriptoeszközök lehetnek a pénzügyi rendszert átalakító hatásuk miatt. A Bitcoint a modern kor skálázható aranyaként és az adósságok növekedése elleni fedezetként, az Ethereumot pedig egy, az exponenciális üzleti lehetőségeket magában foglaló hálózatnak írja le, amely beláthatatlan hatású decentralizált alkalmazások platformjaként szolgálhat. Raoul Pal az exponenciális kor című 2021. áprilisi előadásában a hálózati hatás sebessége kapcsán példaként külön kiemeli Sam Bankman-Fried-et, a világ második legnagyobb kriptotőzsdéjének, az FTX alapítóját. Az FTX gyors sikereit követően Bankman-Fried-et Kriptokirálynak hívták egészen 2022. novemberig, amikor is a kriptotőzsde fizetési nehézségekkel szembesült, majd csődbe ment. A csőd a kriptoeszközök piacán újabb pánikot váltott ki, és a vezető kriptoeszközök ára egy hét alatt 20 százalékot meghaladó mértékben esett. Sam Bankman-Fried pedig várhatóan felügyeleti vizsgálatokkal és jogi következményekkel szembesül az elvesztett befektetések miatt. Mindez óvatosságra inthet minket. Az innovációk valós gazdasági-társadalmi hatása nehezen mérhető. A nehézség ellenére is jogos kérdések merülnek fel. Robert Solow szerint „a fejlődés mindenhol látszik, kivéve a statisztikát”. Ezzel a termelékenység növekedés tartósan alacsony dinamikájára utalt. Vele szemben érvel Joel Mokyr, aki szerint a hagyományos statisztika a vas- és acéltermelés mérésére alkalmas, de a digitális gazdaság kiértékelésére nem. Az ellentétes vélemények ellenére leszögezhető: gazdasági értékteremtésben még nem bizonyított az exponenciális hatás. A technológiai forradalmak hasonló mintákat követnek, ami a jelenkorra is érvényes. A Magyar Nemzeti Bank 2022-ben megjelent, „Új fenntartható közgazdaságtan” című vitairatában a technológiai fenntarthatóság gazdasági-társadalmi hatásait is vizsgáltuk. Carlota Perez kutatásai alapján az ipari forradalomhoz techno-ökonómiai paradigmaváltás kell, vagyis az innovációknak lavinaszerű változásokat kell beindítani, ami kihat az infrastruktúra, a gyártástechnológiára. Perez szerint az ipari forradalom első szakaszát egy eufória alapú nagy pénzügyi spekulatív buborék felépülése és kidurranása zárja le. Utóbbira láttunk példát a dotcom lufi kidurranásakor, vagy kriptopiac elmúlt éves összeomlásában. Az ipari forradalmak konszolidációs szakasza csak a teremtő rombolást követően alakulhat ki a társadalmi-fejlesztői win-win szituációval. A társadalmi befogadás alapfeltétele az új technológia megfelelő szabályozása. Ezt az FTX bedőlése és a kriptopiac alakulása tökéletesen alátámasztja. Az exponencialitás egyelőre a termelékenység alapján vitatható. A hálózati hatások és a digitalizáció lehetőségei vitathatatlanok. Ahogy az is, hogy a gazdaságtörténeti tapasztalatokból tanulhatunk és a rombolás negatív hatásait mérsékelhetjük. "
"29","Tapaszti Attila","A környezetrombolás és az éghajlatváltozás elleni lépések vizsgálatának kulcspontja a kontroll kérdése, akár egyéni, cégszíntű, országos vagy nagyobb regionális szinten gondolkodunk is. Mi áll az ellenőrzésünk alatt, és mi az, ahol az elkerülhetetlen jelenlegi és jövőbeli hatásokkal szembeni alkalmazkodás marad csak? Utóbbi piaci lehetőségeket is rejthet, de többnyire inkább a gazdasági, társadalmi, környezeti negatív következmények megelőzéséről és kezeléséről szól. Természetesen nehéz éles határvonalat meghúzni a saját hatókörünket illetően, és nem a beletörődésről beszélünk, a globális hatások mérséklésére (mitigáció) tett lépések továbbra is lényeges szerepet játszanak. Ugyanakkor muszáj arra az esetre is felkészülni, ha a globális éghajlatváltozás és környezetrombolás jelenlegi üteme fennmarad, sőt akár gyorsulást is mutat. A legutóbbi ENSZ éghajlatváltozási konferencián (COP27) már némi hangsúlyeltolódás volt megfigyelhető: az újabb szén-dioxid kibocsátás csökkentési vállalások helyett a klímaváltozásnak legjobban kitett és az alkalmazkodás költségeit viselni nem tudó fejlődő országok kompenzációja került előtérbe. Hosszabb távon az éghajlatváltozás mértékére és ütemére vonatkozó negatív várakozások az egyes országokat/régiókat egyéni túlélési stratégiára is ösztönözheti, amely a mitigációs projektek háttérbe szorítását és a költségesebb adaptációs projekteket megvalósítását kényszerítheti ki. Ez a fordulópont a globális döntéshozók viselkedésében nehezen előrejelezhető, de a geopolitikai feszültségek miatt az esélyük nő. Előfordulhat, hogy egyes országok, régiók a számukra kedvezőbb és olcsóbb (például szénerőművekre építő), javarészt fosszilis alapú energiamix mellett maradnak, hogy inkább a gazdasági növekedésre fókuszáljának, azaz minél előnyösebb relatív helyzetbe kerüljenek, mire a klímaváltozás fizikai kockázatai bekövetkeznének. Ez természetesen egy nagyon negatív forgatókönyvnek tekinthető, amely katasztrofális helyzeteket teremthet egyes régiókban, de sajnos ez a jövőkép sem zárható ki teljesen. Fontos, hogy a természetes anyagkörforgásban (például foszfor, nitrogén stb.) beállt egyre súlyosabb zavarok sok kutató szerint még égetőbb probléma, mint az éghajlatváltozás – a kettő együtt pedig jelentős veszélyt hordoz a mezőgazdasági terméshozamokra. A talajpusztulás és egyéb kapcsolt problémák a globális mezőgazdaság jelenlegi kifeszített szintjét előreláthatóan fenntarthatatlanná teszik, ami súlyos, egész civilizációt érintő veszélyt jelenthet már középtávon. A népesség száma pedig az elkövetkező években még biztosan emelkedni fog: a kutatások szerint viszont a globális népesség fele a talajpusztulást jelentős részben okozó túlzott műtrágyahasználat miatt élelmezhető csak. Műtrágya használata nélkül a termelés a szakértők szerint drasztikusan csökkenne. Látható tehát, hogy súlyos ellentmondások feszülnek a globális rendszerben. Mindenesetre a legtöbb rivaldafényt kapó éghajlatváltozás esetében az alábbi ábra egyelőre kevés okot ad a bizakodásra. A légkör széndioxid tartalma sajnos az újabb és újabb nemzetközi megállapodások ellenére továbbra is töretlenül emelkedik. Forrás: https://gml.noaa.gov/ccgg/trends/ Az adaptáció már most is része az EU zöld taxonómiának   Az EU által kiadott ún. Zöld Taxonómia és a kapcsolódó szabályozások – amely a zöldnek minősülő gazdasági tevékenységek listáját és a technológiai követelményeket írja le – tartalmazzák az alkalmazkodást célzó projekteket is, amelyeknek „lényegesen hozzá kell járulnia a jelenlegi vagy a várható jövőbeli éghajlat kedvezőtlen hatásának vagy az ilyen kedvezőtlen hatás kockázatainak csökkentéséhez vagy megelőzéséhez, legyen szó magára a tevékenységre vagy az emberekre, a természetre vagy az eszközökre gyakorolt káros hatásról.” E projektek egyaránt jelenthetnek fizikai és nem fizikai megoldásokat is, utóbbiak például a katasztrófavédelem megerősítését, a szociális ellátórendszer, egészségügy felkészítését, az érintett intézményrendszerek megerősítését szorgalmazzák. Jelenleg a zöldkötvények, zöldhitelek által finanszírozott projektek túlnyomó többsége mitigációs céllal rendelkezik. Ide tartozik többek között a megújuló energiatermelés, az energiahatékonysági projektek jelentős hányada, a közlekedéssel kapcsolatos beruházások és fejlesztések. E projektek általában üzletileg is stabilabb lábakon állnak, sok esetben jelentős állami támogatás is kapcsolódik hozzájuk: beilleszthetőek a normál üzleti stratégiákba, mind az időtáv, mind a hagyományos pénzügyi megtérülési elvárások tekintetében is, nem is beszélve az egyre inkább előtérbe kerülő geopolitikai-ellátásbiztonsági aspektusokról. Mindazonáltal e zöldtechnológiák még nagyon sok tekintetben nincsenek „készen”, különösen, ha az összes költségfaktor (például a megújulóknál az energiatárolási költség) megjelenik a kalkulációkban. További nehézséget jelent majd a zöldtechnológiai megoldások felskálázása, hiszen ahogy számos elemzés rámutat, e megoldások speciális nyersanyagigénye (például ritkaföldfémek, kobalt, grafit stb.) a jelenlegi kitermelés sokszorosát teszi majd ki, ezért hatalmas beruházások szükségesek még ezen a fronton is. Sajnos ezekből a tényekből is fakadóan a zöldtechnológiai átállás időhorizontja hatalmas bizonytalanságokat rejt, ami alátámasztja az alkalmazkodási kényszert. Az alkalmazkodást, ellenállóképességet támogató projektek a fizikai kockázatokra – aszályok, hőhullámok, áradások, tengeri vízszintemelkedés, talajpusztulás, a biodiverzitás összeomlása stb. – fókuszálnak, így viszont jellegükből fakadóan nehezebben kapcsolhatóak már rövid távon is direkt üzleti célokhoz. További nehézséget okoz, hogy míg például egy új PV (fotovoltaikus) napelem kapacitás energiatermelése és pozitív környezeti hatása elég jól mérhető, addig e projektek hatásai adott esetben nem mindig ennyire egzaktak. Hátráltathatja a projekteket továbbá az éghajlatváltozási (környezeti) kockázati kitettség meghatározása, – amely természetesen csak lokálisan értelmezhető, – hiszen a földi éghajlat komplexitásának foka messze meghaladja a jelenlegi modellezési kereteket. Nem csak felmelegedésről, hanem a jelenleg ismert időjárási minták valószínűsíthető felborulásáról, a volatilitás megemelkedéséről is beszélünk. Ebből adódóan jelentős a bizonytalanság a potenciális negatív hatások mértéke és időzítése szempontjából, ami a kitettség „fedezésének” elmaradását vonhatja maga után a rövid távú üzleti kényszerek nyomása miatt. Senki nem akar versenyhátrányba kerülni egy esetlegesen nem megtérülő adaptációs projekt miatt, amennyiben az adott klímakockázatok nem, vagy csak a tervezési időtávon túl jelentkeznek.   Érdemes továbbá hangsúlyozni, hogy az alkalmazkodási megoldások egy jelentős hányada regionális, országos szinten értelmezhető csak, ilyen például a vízgazdálkodás (tározók építése, árterületek nagymértékű felszabadítása stb.), de akár a városok hőhullámokra való felkészítése is – ez utóbbi például a munkaerő esetlegesen romló mentális és fizikai állapotán keresztül direkten érintheti majd a vállalkozások működési teljesítményét is. Összességében elmondható, hogy az éghajlatváltozáshoz és egyéb negatív környezeti változásokhoz való alkalmazkodás elkerülhetetlen lesz. Az adaptációs projektek jelenleg kevésbé kezelhetőek üzleti alapon – amit mutat a kis hányaduk a zöldfinanszírozásban – ráadásul igen jelentős költséggel járhatnak. Piaci alapon ezért kevésbé várható elegendő számú projekt megvalósulása, állami szerepvállalásra is szükség van. Ráadásul globális szinten a geopolitikai feszültségek okozta koordinációhiány miatt egyéb játékelméleti kérdések is felmerülhetnek, amelyek az alkalmazkodást elkerülhetetlen stratégiává tehetik. "
"30","Banai Ádám","A 2022-es Labdarúgó Világbajnokság (VB) csoportkörén már túl vagyunk. Ahogy várni lehetett a torna eddigi része, a labdarúgó évad kellős közepére időzített világesemény sportszakmai és szurkolói szempontból is rémálom. Fáradt játékosok, alacsony színvonal, érthetetlen bírói döntések és visszafogott hangulat jellemzi a mérkőzéseket. A katari rendezést azonban semmiképpen sem sportszakmai szempontok indokolták, így érdemes inkább egy kicsit gazdasági oldalról megközelíteni a mostani VB lehetséges hatásait. Ahogy a sportesemények egyre nagyobb méretet öltenek a világban, egyre nagyobb bevételi lehetőséggel kecsegtetik a rendező városokat, országokat. Persze az érme másik oldala, hogy a növekvő bevétel megnyeréséhez egyre nagyobb kiadások kellenek pusztán amiatt, hogy az özönlő érdeklődőket ki tudják szolgálni a rendezők. A szaldó pedig távolról sem egyértelmű. A kérdés tehát, hogy ki és miért jár jól egy foci világbajnokság megrendezésével általában. Aktuálisan pedig, Katar jól jár-e a világesemény hosztolásával. A szakirodalom messze kisebb része nem is magával a rendezéssel foglalkozik, hanem a verseny hatásaival. Egyfajta általános véleménnyé vált, hogy a VB győzelem javítja a gazdaság teljesítményét. Mello (2022) például nagyon precízen kimutatta, hogy a győzelemnek szignifikáns pozitív hatása van a gazdasági növekedésre. Az elmúlt 60 év világbajnokságainak adatait nézte tanulmányában és ebben hasonlította össze a győztes országok gazdaságainak teljesítményét az egyéb, nem győztes résztvevő országokéval. Azt találta, hogy a győztes országok GDP növekedése a győzelem után szignifikánsan nő a nem győztes országokéhoz képest a VB-t követő két negyedévben. Ez a növekedési többlet számításai szerint ugyan csak átmeneti, de negyedévenként minimum 0,25 százalékpontos. A közvélekedés ezt leginkább egyfajta keynes-i „animal spirit”-tel indokolja, vagyis a győzelemnek olyan lelki hatásai vannak, ami növeli a teljesítményt, a vásárlási kedvet, a bizalmat, jövőbe vetett hitet. Mello (2022) kimutatja, hogy a plusz növekedés a javuló kereskedelmi egyenlegen keresztül valósul meg. Vagyis a győzelem olyan ismertséget ad az adott országnak, ami javítja az exportteljesítményt. Katar gyors kiesésével az világossá vált, hogy nem a győzelem lesz az a tényező, ami majd növeli az ország gazdasági teljesítményét. Kérdés, hogy a rendezés maga meghozza-e a gazdasági sikert. Mello (2022) egyértelműen azt mondja, hogy nem. Kutatásában nem csak arra fókuszált, hogy milyen teljesítményt nyújtanak a győztes gazdaságok, de a rendezőket is megvizsgálta. Becslése szerint rövid és középtávon nincsen kimutatható pozitív gazdasági hatása egy világbajnokság megrendezésének. Ebben a témában azonban már közel sem egyértelmű a szakirodalom. Rose és Spiegel (2009) például kifejezetten a kereskedelmi hatásokra fókuszált kutatásában és azt találták, hogy egyértelműen pozitív a világbajnokság hatása a kereskedelemre. Sőt, ez a pozitív hatás megjelenik olyan nagy sporteseményeknél is, mint az Olimpia. Vagyis a kereskedelemre alapozott fejlődési modellt követő országoknak vonzó lehet ilyen események megrendezése. Ugyanakkor azt is hangsúlyozzák a szerzők, hogy ez a pozitív hatás a vesztes pályázók esetében is kimutatható, vagyis a pályázat maga egyfajta jelzésként értelmezhető, ami a gazdasági nyitottságot hangsúlyozó, vagy a nyitottság irányába tett lépéseket tükrözi. Hozzá kell tenni, hogy a szervezéssel, lebonyolítással olyan képesség, gyakorlat is felépül, ami később gazdasági értelemben is hasznosíthatóvá válik, hiszen nagy, külföldi cégek számára vonzóbbá teheti az adott várost, régiót. Ez a know-how akár a konferenciaturizmust is támogathatja, vagy más nagy események megrendezését is segítheti. Vagyis nehéz egyértelmű mérleget vonni a rendező országot érintő gazdasági hatásokról. Bár az ex-post becslések nem adnak egyértelmű iránymutatást abban, hogy milyen lesz a gazdasági hatása a rendezésnek, Katar hisz abban, hogy pusztán rendezőként nagyot nyer. Legutóbbi becslésük alapján 17 Mrd dollárral növelheti a gazdaság teljesítményét a VB, ahol az ország megmutathatja, hogy mára már egy komoly gazdasági központtá fejlődött (Bloomberg, 2022). A pozitív mérleg az eddigiek ismeretében azért minimum kétséges. Katar 2010 óta, amikor megkapta a rendezés jogát, 220 milliárd dollárt költött a VB-hez kapcsolódóan. Jóval többet, mint bármelyik rendező korábban. Igaz, ennek az összegnek jelentős része infrastrukturális fejlesztés. Csak metróhálózatra költöttek 36 milliárd dollárt, de építettek repteret, fejlesztették az úthálózatot, és kb. 100 szálloda is épült. Vagyis rengeteg olyan fejlesztés történt, ami a VB-n jóval túlmutat, hiszen az ország a későbbiekben is hasznosíthatja. Kérdés, hogy valóban megnő-e az ország presztízse mind turisztikai, mind üzleti szempontból annyira, hogy rentábilisek lesznek ezek a fejlesztések. A VB győztesét a hét végén megtudjuk. A következő évek pedig megmutatják, hogy a botrányok, visszásságok mellett megrendezett VB Katart tényleg új szintre löki-e. "
"31","Neszveda Gábor","Mi értelme növelni a GDP-t, a fogyasztást vagy a gazdasági teljesítményt, ha végül nem tudjuk növelni az emberek boldogságot és elégedettségét? Számos esetben és formában merül fel újra és újra, számos új kutatás vizsgálja több oldalról is ezt a kérdést és próbálja megérteni az emberek boldogságának hajtóerejét és ennek gazdasági jelentőségét. Az ember közösségi lény, amely felveti a kérdést, hogy az emberi kapcsolatok hálózata hogyan befolyásolja a boldogságunkat.  Ezt a kérdést körbejárva Fowler és Christakis (2008) közel 5000 embert vizsgált meg több mint 20 éven át. Ez a hosszú megfigyelési időszak és az óriási számú résztvevő, akik részben ismerték egymást, a szokásosnál sokkal komolyabb összefüggéseket segített feltárni.  Az érzelmek és a boldogság is terjed az emberek között. Másképp fogalmazva: az emberek a hangulatukat környezetükhöz igazítják. A kutatás alapján, ha valakinek a barátja boldog, akkor 15 százalékkal nő az esélye, hogy ő is boldog legyen. Ráadásul a hatás még mindig erős marad, ha csak az illető barátjának a barátja boldog. Ez még mindig 10 százalékkal növeli annak a valószínűségét, hogy ő is boldog lesz. Mindez akkor is teljesül, ha nincs semmilyen közvetlen kapcsolat a barát barátjával. A kutatások szerint más érzelmek is hasonlóan terjednek az emberi kapcsolatok hálózatában, de a boldogság az egyik legizgalmasabb eset, hiszen legtöbb ember számára ez a legfontosabb. Az emberi kapcsolatok hálózatának hatása gazdasági értelemben is óriási. Ahhoz, hogy ezt a 15 százalékos valószínűséget gazdasági értelemben is értelmezni tudjuk, hasonlítsuk össze, hogy a pénz mekkora hatással van a boldogságunkra! Ugyanebben a kutatásban szerencsére ezt is megvizsgálták. 10 ezer amerikai dollár (körülbelül 4 millió forint) éves fizetésnövekedés mindösszesen csak 2 százalékkal növeli annak az esélyét, hogy boldognak valljuk magunkat. Ez pedig azt jelenti, hogy a baráti társaságunk érzelmi állapota közel egy nagyságrenddel fontosabb tényező boldogságunk szempontjából, mint egy nagyobb összegű jövedelemnövekedés.   Ráadásul ez a közösségi hálózati hatás működik személyes találkozás nélkül is. Kramer és szerzőtársai (2014) azt vizsgálták, hogy az online térben kifejezett érzelmek szintén hatással vannak-e az ismerőseikre. A világ legnagyobb közösségi portálján végzett kutatásuk alapján arra jutottak, hogy igen. Az érzelmek kifejezése önmagában hatással van az ismeretségi körre, sőt ehhez szavak sem kellenek, elég az ennek megfelelő jel. Tehát a közösség, amelynek részese vagyunk, hihetetlenül erősen befolyásolja érzelmeinket és hangulatunkat még akkor is, ha nem fizikailag tartjuk a kapcsolatot barátainkkal, ismerőseinkkel. Ráadásul ennek hatása boldogságunkra akkora, hogy hasonló hatást pénzzel csak óriási összegek esetén lehet elérni, ami megkérdőjelezi, mennyire alkalmas a pénz és ezáltal a fogyasztás hasznosságunk (boldogságunk) modellezésére. "
"32","Bánkuty-Balogh Lilla","Erősen hiszünk a növekedésben és a technológiai haladásban. És erre minden okunk megvan, hiszen szinte felfoghatatlan, hogy milyen messzire jutottunk az emberi civilizáció fejlődésével. Városainkat elektromos árammal működtetjük, betegségeket gyógyítunk, és több mint ötven évvel ezelőtt nemcsak, hogy embert küldtünk a Holdra, de biztonságosan vissza is juttattuk onnan a Földre. Okoseszközeink segítségével ma egy közös tudat köt össze bennünket, amit Internetnek hívunk. Tudásunk megosztásával pedig olyan sikereket érünk el, mint a Covid-19 elleni vakcina kifejlesztése kevesebb, mint egy év alatt – szemben a gyermekbénulás elleni vakcinával, amelynek első megfigyelt esete és a vakcina kifejlesztése között több mint 3000 év telt el. Objektívan elmondható, hogy sok szempontból az élet még soha nem volt ennél jobb. Az elmúlt 200 évben az extrém szegénység drasztikusan visszaesett: a világ népességét ez egykor 80 százalékban érintette, mára ez az arány kevesebb, mint 10 százalék. A várható élettartam több mint megduplázódott nagyjából 100 év alatt, körülbelül 30 évről felment 70 évre, és a fejlett világban 80 év fölé. Az írástudás 15 százalékról 85 százalékra nőtt. Jobban táplálkozunk, tanultabbak vagyunk és több lehetőségünk van az önmegvalósításra, mint bármikor korábban. És bár vitathatatlan, hogy sok területen van még tere a fejlődésnek, de még néhány generációval ezelőtt is elképzelhetetlen lett volna az az anyagi javak nyújtotta kényelem és egyéni szabadság, amit ma élvezünk. Vaclav Smil közgazdász becslései szerint egy mai átlagos ember éves szinten 34 gigajoules energiát használ fel, ami emberi munkában kifejezve 60 ember éjjel-nappal végzett munkájának felelne meg. Ez a szám még magasabb a gazdag országokban: egy mai négy fős amerikai családnak több fizetett segítsége van, mint Versaillesban volt a Napkirálynak (Rich, 2022). Ez a haladás és emberi jólét elképzelhetetlen lett volna technológiai fejlődés nélkül. Azonban minden pozitív hozadékával együtt, a túlzott technológiai optimizmus visszájára fordulhat, amennyiben kizárólag technológiai megoldásokra hagyatkozunk a környezeti fenntarthatóság problémájának megoldásában. A technológiai optimizmus az az elképzelés, miszerint a tudomány és a technológia minden jelentős társadalmi és környezeti kihívást meg fog tudni oldani anélkül, hogy alapvetően újra kellene gondolnunk növekedési modelljeinket. Azt állítja, hogy a gazdasági növekedés kreálta problémákat további gazdasági növekedéssel lehet megoldani (Alexander & Rutherford, 2019).  Ennek a gondolatnak a tudományos alapja Simon Kuznets-től, a GDP atyjától származik.  A Kuznets-görbe (Kuznets, 1955) az EKC-hipotézis (Environmental Kuznets Curve vagy környezeti Kuznets-görbe) alapja, amely szerint a környezet romlásának az üteme megáll, amint elérünk egy bizonyos jövedelmi szintet (Stern, 2018). Egyszerűbben fogalmazva, a növekedés során tudjuk csökkenteni a környezeti nyomást, csak meg kell tanulnunk, hogy miként termeljünk és fogyasszunk hatékonyabban a zöld energiák, zöld technológiák és a várható technológiai áttörések alkalmazásával. A gazdasági növekedés és a környezetkárosodás összefüggése az EKC mentén Forrás: Katsoulakos et al., 2016 Azonban amíg a technológiai optimizmus szép új jövőt tár elénk, vele szemben szól pár népszerűtlen tény is: Szóval, mit tudunk ezzel kezdeni? Először is, meg kell értenünk, hogy míg az anyagi innováció valóban kulcsfontosságú a fejlődéshez, jelenleg kulturális értelemben vagyunk lemaradva. Mert a technológiai innovációktól függetlenül, abban az esetben, ha a növekedési modellek sarokpontja a fogyasztás fenntartása marad, akkor továbbra is környezeti romlást fogunk tapasztalni. Emberi oldalról pedig időszegénységet, stresszt, természettől való elidegenedést, mentális betegségeket és növekvő értelmetlenségérzést fogunk átélni. Nincs olyan technológia, amely ezt meg tudná javítani, pontosan azért, mert ez nem technológiai, hanem kulturális-spirituális probléma. Nagyon régóta létező hagyományaink vannak a görög-római sztoikusoktól, a buddhizmuson, kereszténységen, sőt még a legújabb, az állandósult állapotú gazdaság vagy nemnövekedés mozgalmakon át, melyek egy puritánabb ám egyszerűbb életet hirdetnek. Olyan életet, amely inkább az emberi jólétre és nem a GDP-ben mért gazdasági kibocsátásra helyezi a hangsúlyt. Talán a legnagyobb előttünk álló kihívás egy ilyen növekedési paradigma részleteinek a kidolgozása. Ezért a technológiai optimizmusra épülő gondolkodás helyett érdemes azt számba vennünk, hogyan is nézhetne ki egy olyan növekedési modell, amelyik az emberi jóllétre és a bolygónk biofizikai valóságára fókuszál. "
"33","Vonnák Balázs","A jövedelmi és vagyoni egyenlőtlenségek kérdésköre blogunk elindulása óta foglalkoztatja bloggereinket. Míg 15-20 évvel ezelőtt a közgazdasági gondolkodást dominálták a reprezentatív szereplős modellek, ahol egy háztartás képviselte a teljes lakossági szektort, egy vállalat pedig a teljes vállalati szektort, mára már megszokottá vált, ha valaki azt vizsgálja például, hogy a jegybanki eszközvásárlások hogyan hatnak a vagyoni különbségekre. A téma jelentősége olyannyira felértékelődött, hogy a gazdasági fejlődés fenntarthatósági kritériumai között szokták emlegetni az egyenlőtlenség csökkentését. Az MNB „Új fenntartható közgazdaságtan” című vitairatának 20. pontja részletesen foglalkozik ezzel a kérdéssel. A téma fontosságát az a felismerés adja, hogy egy gazdaság működése nem függetleníthető annak társadalmi-politikai beágyazottságától. Nem egyértelmű azonban, hogy az egyenlőtlenségek mindig és mindenhol visszahúzó erőt jelentenek-e. Az emberek különbözősége pozitív is lehet a növekedés szempontjából, ha például versenyre, vagy a mobilitás lehetőségén keresztül kiemelkedő teljesítményre ösztönöz. A vagyoni, jövedelmi különbségek ugyanakkor fékezhetik is a gazdasági fejlődést, mert például társadalmi megosztottságot, kirekesztettségérzést, politikai instabilitást okozhatnak. Blogunkon számos szempontból tárgyaltuk már az egyenlőtlenség kérdését. Ezen írásokból emelünk ki most néhányat. A gazdagok gazdagabbak, a szegények szegényebbek lesznek – pedig csak kamatot emelt a jegybank (2017) Első szakmai tartalmú bejegyzésünkben egy hagyományosan kisebb figyelmet kapó kérdéssel, a monetáris politika redisztribúció következményeivel foglalkoztunk annak apropóján, hogy egy tanulmány kimutatta, kamatemelés után nőnek, kamatcsökkentés után mérséklődnek a vagyoni, jövedelmi és költekezési egyenlőtlenségek. Ha ez így van, a jegybankok látszólag csökkenthetnék az egyenlőtlenségeket, ha ultra laza monetáris politikát folytatnának. Írásunkban amellett érveltünk, hogy ez az értelmezés helytelen, és a gyeplő lovak közé dobásával a monetáris politika inkább csak hatalmas károkat okozna. Jó-e a gazdaságnak, ha nagyobb az egyenlőtlenség? (2018) Írásunkban a makroképre fókuszálva azt a kérdést tettük fel: milyen összefüggés van az egyenlőtlenség és a gazdasági fejlődés között? A kiindulópontot a Nobel-díjas Simon Kuznets görbéje jelenti, amely a fejlettség és az egyenlőtlenség között egy fordított U-alakú összefüggést ír le, vagyis a fejlődéssel párhuzamosan kezdetben nő, majd csökken az egyenlőtlenség. Későbbi kutatások alapján azonban úgy tűnik, hogy a kapcsolat sokkal bonyolultabb, és nem feltétlenül rajzolódik ki egyértelmű mintázat. Egyvalami azonban biztos: az egyenlőtlenség fontos tényező a fenntartható növekedésben, és annak vizsgálata nem korlátozódhat pusztán gazdasági mechanizmusokra. Globális hitelnövekedés: lehet ez egyáltalán máshogy? (2019) Az egyenlőtlenség és gazdasági növekedés kapcsolatában kulcsszerepet játszik az eladósodottság. Azokban az időszakokban, amikor globálisan kevés szereplő kezében összpontosul az összjövedelem döntő többsége, és ezek a multimilliárdos cégtulajdonosok fogyasztási határhajlandóság közel nulla, a növekedés motorjává az alacsony jövedelműek hitelből történő fogyasztása válhat. Ez azonban hatalmas adósságállományok felépüléséhez vezet, aminek következményeit már ismerjük. Van-e kiút ebből a növekedési modellből, vagy a kapitalizmus végérvényesen pusztulásra van ítélve? Klímacsata a gazdagok és a szegények között: kinek kell alkalmazkodnia és mennyire? (2021) Az egyes országok hozzájárulása a klímaváltozáshoz eltérő, ráadásul a negatív következményekben történő várható részesedés még egy ettől is különböző mintázatot mutat. Ez az oka annak, hogy nehéz nemzetközi szinten egy mindenki által támogatott programot tető alá hozni a klímaváltozás megakadályozására. Ráadásul az országokon belül is nagy egyenlőtlenségek mutatkoznak a szén-dioxid-kibocsátáshoz történő hozzájárulás terén. Tudta például, hogy míg a Föld lakosságának leggazdagabb egy százalékához köthető a globális kibocsátás 17 százaléka, addig a legszegényebb 50 százalékhoz csak 12 százaléka? És azt, hogy az ipari forradalom óta kibocsátott 2500 milliárd tonna CO2 több mint negyedéért Észak-Amerika felelős? Viselkedési közgazdaságtan: egyenlőtlenség és koordináció (2022) Végül egy bejegyzés, amely azt a pszichológiai kérdést feszegeti, hogy vajon a jövedelem elosztásának egyenlőtlenségei hogyan befolyásolják döntéseinket, és ez vezethet-e olyan egyensúlyhoz, ami igazából mindenkinek rossz. Gyakoriak az olyan szituációk, amikor mindenki jobban jár, ha koordinált döntéseket hoznak. De mi van akkor, ha úgy jár jobban mindenki, hogy valaki sokkal jobban, míg mások csak kicsit jobban? Az emberi psziché úgy működik, hogy képesek vagyunk inkább a mindenki számára rossz kimenetet választani, ha az egyformán rossz, mint a jobb kimenetet, ha az nem egyformán jobb. És nem pusztán igazságérzetből: azt feltételezzük ugyanis, hogy a másik nem fogadná el a mindenki számára jobb, de egyenlőtlen elosztást. "
"34","Horváth Zsófia","Az MNB Intézet számára különleges nap a mai, hiszen pontosan öt éve, 2017. november 1-jén indította (akkor még MNB Tanszékként) az Economania blogot. Az évforduló alkalmából érdemes visszatekinteni az elmúlt időszakra: öt érdekesség a blog első öt évéből. 1. Olvasók a világ több pontjáról Az Economania bloggerek által írt blogbejegyzéseknek már több mint 350.000-es olvasottsága van a kezdetek óta. Az elmúlt öt évben 375 blogposzt jelent meg, ebből 25 angol nyelven. 2019 tekinthető az Economania legmozgalmasabb évének, hiszen 94 blogbejegyzés született, amelyekkel több mint százezres forgalmat generáltak az olvasók a blognak. Az Economania írásaira Magyarországról érkezett a kattintások 88 százaléka, ugyanakkor a tengerentúlon, az Amerikai Egyesült Államokban voltak a legnépszerűbbek a blogbejegyzések a külföldi olvasók körében. Európában pedig Németországban, az Egyesült Királyságban és Romániában olvasták a blogot a legtöbben. Az Economania blog olvasottsága országonként Forrás: Economania blog 2. Minden idők legnépszerűbb írásai Az Economania blogon hagyománnyá vált, hogy Vonnák Balázs, a blog főszerkesztője minden év elején röviden ismerteti az óév legnépszerűbb írásait. Ezen tradíció mentén idézzük fel az Economania blog 5 évének legolvasottabb bejegyzéseit. Ha a Bitcoin felez, akkor a butaság dupláz (5807 megtekintés) A 2020-as év május 20-át a kriptovilág szereplői türelmetlenül várták, hiszen erre a napra várták a Bitcoin következő felezését. Vajon mit prognosztizáltunk e kivételes befektetési alkalomra? Miből sejthetjük előre, ha újabb pénzügyi válság közeleg? (5754 megtekintés) 2010-es évek végére a világ adósságállománya a GDP kétszereséről a háromszorosára emelkedett. Második legnépszerűbb blogposztunkban azt jártuk körbe, hogy milyen mutatókat érdemes figyelni, ha szeretnénk tudni, lesz-e újabb válság ebből? A Modern Monetáris Elméletről (1. rész) (3691 megtekintés) A Modern Monetáris Elmélet egyre gyakrabban szerepel a nemzetközi gazdaságpolitikai vitákban. 2019-ben egy kongresszusi szakbizottsági vitában már Jerome Powell Fed elnök véleményét is megkérdezték az elméletről, és több más prominens közgazdász, mint például a Nobel emlékdíjas Paul Krugman is kifejtette álláspontját róla. Ez a bejegyzés megkerülhetetlen kiindulóponttá vált azok számára, akik magyar nyelven szeretnének megismerkedni az MMT-ről. 3. Az Economania bloggerei A korábban a Budapesti Corvinus Egyetemről is ismert oktatói gárda jelenleg a Neumann János Egyetem MNB Intézetében végzi oktató-kutatói tevékenységét, amelynek szerves részét képezi az Economania blog írása és szerkesztése is. Az MNB Intézetben olyan, sok éves oktatási és gyakorlati tapasztalattal rendelkező szakértők dolgoznak, akik bekapcsolódtak a nemzetközi kutatási hálózatba és rendszeresen publikálnak a legrangosabb nemzetközi szakfolyóiratokban. Állandó bloggereink és vendégszerzőink írásait már öt éve töretlenül, heti rendszerességgel olvashatja az érdeklődő közönség.  Kiemelt célunk, hogy a gazdaságtudományi kérdésekről közérthetően írjunk az érdeklődő olvasók számára, ismertessük a legújabb közgazdasági elméleteket és a legjelentősebb külföldi kutatási eredményeket a hazai szakmai nyilvánossággal. Az Economania blogger csapatáról a linkre kattintva található további információ. 4. Megjelenésünk más internetes felületeken Az Economania blog már a kezdetektől fogva rendszeresen megjelenik a portfolio.hu gazdasági hírportál blogger rovatában is.  A Portfolio Blogger a Portfolio blogközössége, amelynek égisze alatt a szerkesztők összegyűjtik a pénzügyi, gazdasági témákról (is) író hazai bloggereket. A financer.com áprilisban megjelent bejegyzésében a legjobb 25 magyar pénzügyi blog között nevezte meg az Economaniát a következő ajánlással: “Hogyha jó minőségű, tömör és rövid bejegyzéseken keresztül szeretnéd nyomon követni az aktuális gazdasági helyzetet, akkor ezt a blogot neked ajánljuk.” A Financer.com egy olyan pénzügyi termékeket összehasonlító oldal, amely egy szakmai blogot is működtet. A legjobb magyar blogok listájába olyan pénzügyi blogok mellett került be az Economania, mint a Forbes, Holdblog, Index, KPMG Magyarország és Erste Market. 5. Hallgatói tehetséggondozás Az MNB Intézet szakmai műhelyt alapított a hallgatók számára, melynek célja egy inspiráló szakmai és tudományos közösség felépítése. Az Economania szakmai műhely szakmailag támogatja az Economania blogot, észrevételeivel segíti tartalmának optimalizálását, valamint innovatív ötleteivel tovább növeli annak láthatóságát. A műhely tagjai személyesen megismerkedhetnek az MNB Intézet oktatóival, a Magyar Nemzeti Bank felsővezetőivel és szakértőivel. Ezen kívül számos exkluzív programlehetőséget, illetve szakmai workshop-okon való részvételt kínál, amelyeken kizárólag a szakmai műhely tagjai vehetnek részt. Az MNB Intézet az Economania blog színeiben már több tanulmányi versenyt is meghirdetett az érdeklődő hallgatók számára. Az Economania blogíró és videóblog (vlogger) verseny célja, hogy ösztönözze a hallgatókat a legfrissebb hazai és nemzetközi gazdasági trendek hátterének megismerésére és a témában aktuális kérdések elemzésére. Idén is hamarosan elindul az Economania blogíró verseny pályázati időszaka. A blog 5. évfordulójának alkalmából kiemelt díjazásban fognak részesülni a legjobb írások szerzői. Köszönjük minden kedves olvasónknak, hogy figyelmével kitüntetett minket. Reméljük, a következő öt évben is fog hasznos és érdekes írásokat találni blogunkon. "
"35","Baranyai Eszter","Egy szenior bankár szerint néhány napja egy szinte lehmani pillanatnak lehettünk majdnem tanúi. Akárhogy is ítéljük meg, nem kecsegtet sok jóval, hogyha rövid időn belül 50 milliárdnyi államkötvénytől próbálnak megszabadulni, miközben átlagosan egy nap 12 milliárddal szoktak kereskedni. És mindez ráadásul nem is egy banánköztársasággal történik, hanem a nyugati világ egy jó adósságbesorolással (AA) rendelkező országával. Micsoda tovagyűrűző hatások lehetnek országon belül és túl, a pénzügyi világra és a reálgazdaságra? Néhány napja ez a kérdés merült fel Nagy-Britanniában. Szerencsére választ nem kaptunk, mert a jegybank lépett[1], megnyugtatott: hosszú-távú államkötvények vásárlásába kezdett – kezdeti ígérete szerint napi 5 milliárdig vásárol 13 napon keresztül, majd további finomhangolásokat jelentett be. Az egész történetben van viszont egy alapvető ellentmondás: nyugdíjalapok voltak azok, amelyek majdnem az államkötvények dömpingjére kényszerültek az államkötvények árainak (hozamainak) változása miatt. Ezek a nyugdíjalapok természetük szerint hosszú távú befektetők, hiszen a nyugdíjak legnagyobb részét még hosszú évekig nem kell kifizetniük. Ez a poszt azt vizsgálja, hogy mégis mi miatt kell egy alapvetően hosszú távú fókuszú befektetőnek rövid távú árváltozásokra reagálni. A rétegeket lefejtve, az alapvető ok: a számvitel. Egy példán keresztül lássuk, miért. Tegyük fel, hogy van egy defined benefit (meghatározott juttatást ígérő) brit nyugdíjalapunk, aminek 25 év múlva kell kifizetnie 100 fontot, addig egy pennyt se. Hogyha a kamat 2 százalék, akkor mai áron 61 font egyenlő a 25 év múlvai 100 fonttal (vagyis hogyha 61 fontot befektetünk évi 2 százalékon, akkor 25 év múlva 100 fontra nő). Tehát a számvitelesek 61 font tartozást írnak fel. Kérdés, milyen eszközt tartsanak ennek fedezésére (mibe fektessenek be). Hogyha a pénzügyi rendszer egészét nézzük pénzügyi stabilitási szempontból, támadhat egy olyan ötletünk, hogy a rövid távú adósságokkal rendelkező szereplők fektessenek be rövid távon (vagy rövid távon jól értékesíthető, avagy likvid eszközökbe), akiknek pedig hosszú ideig nem kell adósságaikat kifizetni, azok legyenek azok, akik a rövid távon volatilis, de hosszú távon jobban jövedelmező eszközökbe fektetnek. A gazdaság szempontjából is elengedhetetlen, hogy legyen elég forrás (megfelelő áron) a gazdaságilag hasznos, ámde kötvényeknél kockázatosabb tevékenységek finanszírozására. Első ránézésre logikusnak tűnhet tehát, hogy pont a mi nyugdíjalapunk válasszon rövid távú volatilitásnak kitett, de hosszú távon jó hozamokat ígérő befektetést. A részvények ára volatilisebb mint a kötvényeké, de átlagosan hosszú távon jelentősen magasabb a részvényhozam, mint a kötvényhozam, így kevesebbet kell félretennie részvényből ma, hogy meglegyen a 100 font 25 év múlva. Hogyha az egyedi részvénykockázatot minimalizálni akarja, fektethet például részvényindexet követő alapba. 8 százalékos hozammal számolva 15 fontot kell ma részvényekbe fektetni. Igen ám, de a számviteli kimutatások szerint a nyugdíjalapunk alulfinanszírozott: az eszközök oldalon 15 font áll (piaci értéken számolva) szemben 61 fontnyi tartozással. Az alulfinanszírozottság mértéke hatalmas (61-15=46), a döntéshozók/ menedzserek szempontjából optikailag nagyon rossz, és az alulfinanszírozott céges nyugdíjalap megjelenik a cég mérlegében is. Ráadásul a kamatkörnyezet változása dobálja az alulfinanszírozottság mértékét, mert a részvények nem ugyanúgy követik a kamatláb változásokat, mint a kötvények (ahol adott a formula). Ha lemegy a kamat 1 százalékra, és tegyük fel, hogy részvényeink most 20 fontot érnek, az alulfinanszírozottság mértéke már 58 (78-20). Mindenesetre számviteli szabályoktól függetlenül egy csupa részvényekből álló portfólió sokak számára túl kockázatos. Nézzük, mi történik, hogyha nyugdíjalapunk csak államkötvénybe fektet. 2 százalékos hozamkörnyezetben 61 fontnyi államkötvényt kell ma venni, hogy 25 év múlva 100-at érjen. A számvitelesek diszkontált jelenértéken rögzítik: 61 eszköz szemben 61 forrással. Bárhogy változik a kamat, eszköz és forrás ugyanúgy változik (pl. hirtelen megugrik 3 százalékra: eszköz-forrás 48 fontot ér). Nincs alulfinanszírozottság, nincs kamatkitettség. Éppen csak 46 fonttal többet kellett félretenni ma a részvényes példához képest. Ez viszont azt jelenti, hogy az összeget nem valami másra használják fel: cégek nyugdíjalapjai esetében akár a cégek beruházásaira jut kevesebb, ami megint nem ideális a cég részvényesei számára sem és összgazdasági szempontból sem. A gyakorlatban az ilyen nyugdíjalapok a fenti dilemmák miatt is államkötvényekbe fektetnek, kiegészítve magasabb hozamú befektetésekkel. Tegyük fel, hogy a 100 fontot majd 2/3 államkötvény és 1/3 részvényből akarják fedezni: ekkor 41 fontot fektetnek be ma államkötvénybe és 5 fontot részvénybe, ezek állnak szemben 61 fontnyi tartozással. Emellett egyre többen követik az LDI (liability driven investment) stratégiát, ami igyekszik menedzselni az alulfinanszírozottság mértékét. Ennek egy formája a kamatesés elleni derivatívákkal történő hedgelés. Ha a kamatok esnek, kifizetést kapnak, ha a kamatok nőnek, ők fizetnek.  Repókat is használnak: államkötvényeik ellenében hitelt vesznek fel, majd ebből további államkötvényeket vesznek, így a kamatváltozásra érzékenyebbé válik a portfoliójuk (hiszen kétszeres állampapírkitettséget szereztek). Fontos látni a repónál, hogy ha a futamidő alatt nő a kamat, akkor kevesebbet ér a nyugdíjalapok által nyújtott fedezet a repóban (az állampapír), ezt pedig ki kell pótolni. A gond akkor van, ha hirtelen megugranak a kamatok, mert a nyugdíjalapnak elő kell teremtenie a nagyobb összeget a (derivatíva-, repo-) partner kifizetésére rövid időn belül, ezt pedig csak saját eszközeinek – államkötvény stb. – értékesítésével tudja. Ha pedig nagy összegben értékesítenek állampapírt, az lenyomja az állampapírárakat (hozam nő), elindítva egy ördögi kört további kényszerértékesítésekkel, árzuhanásokkal. A kamatok pedig megugrottak, amikor az új brit kormány bejelentette a széleskörű adócsökkentésekre vonatkozó tervét, megspékelve azzal, hogy a hagyományoktól eltérően a kormány nem kérte és nem közölte a független Költségvetési Ellenőrző Bizottság (OBR) elemzését. 30 éves brit államkötvényhozam 2022-ben Forrás: WSJ market data Mi ebből a konklúzió? A likviditáskockázat továbbra is nagyon fontos 14 évvel a 2008-as válság után, amely válság ráirányította a figyelmet és szabályozások hadát indította el. Sőt, még egy a szabályozások szerint likvid eszköznek számító állampapír esetében is kell ezzel a kockázattal számolni, és egy természetéből adódóan hosszú távú befektetőnél is. Az elmúlt sok év alacsony kamatkörnyezetét megszokták, abba beleszocializálódtak a pénzügyi rendszer szereplői, ez pedig hatott a kamatugrásokkal kapcsolatos kockázatmegítélésükre. Tanulmányok sora bizonyítja, hogy milyen nagy hatással van a közelmúlt a gondolkodásunkra, a régebbi időszakokat elfelejtjük. Mint minden ilyen eset után érdemes megvizsgálni a szabályozási környezetet. Mit lehet változtatni a hasonló esetek elkerülése érdekében? Minden szereplő igyekezett a saját szemüvegén keresztül optimalizálni[2], de ez – részint az LDI stratégia hatalmas növekedése miatt – összességében szuboptimális eredményhez vezetett. Néhányan az LDI stratégia pénzügyi machinációinak használatát hibáztatják, de érdemes a rétegeket lefejtve az alapvető ösztönzők szintjén vizsgálódni. "
"36","Kolozsi Pál Péter","Az utóbbi másfél évtizedben ez már legalább a negyedik válságidőszak, amit megélünk. Az amerikai jelzálogpiacok összeomlásával kezdődött nagy pénzügyi válságot 2011-2012-ben követte ez európai adósságválság, majd kisebb szünet után lecsapott a koronavírus-járvány, idén februárban pedig kitört az ukrán-orosz háború, ami felerősítette a már tavaly óta kibontakozóban levő energiaválságot. Egyik válság a másik után. Valószínűleg mindig az aktuális krízist a legnehezebb megélni, de most ez kiemelten igaz – mintha ez a válság más lenne, mint az eddigiek. De nem csak annyiban, hogy mivel más a kiváltó ok, így a lefolyása és a várható kimenete is különböző, hanem annyiban is, hogy csak kapkodjuk a fejünket nap mint nap, hogy épp milyen újabb sötét felleg tűnt fel az égbolton, épp mitől kell jobban félni, mint egy nappal korábban. Aki a fenti leírásban magára ismer, ne keseredjen el, ezek a tünetek nem csak őt kínozzák, és nem is megalapozatlanok. Olyannyira nem, hogy nevet is találtak a jelenségnek: az ugyanis, amit most átélünk, egy polikrízis. Mit is jelent ez a kifejezés? Az összetett szó előtagja a „poli”, ami a görög „polys”, azaz „sok”, „több” szóból ered. Utótagja a krízis, azaz válság. A polikrízis tehát egyfajta válság-halmozódás, ami valami olyasfélét jelent a gyakorlatban, hogy: A mindennapok valóságává vált a polikrízis, ez lett a „norma”. Egymást követik, egymásba fonódnak a válságok, amelyek ugyan egy időben történnek, de különböző lefutásúak, kiterjedésűek, mélységűek, hosszúak. Jelenleg az alábbi válságokat lehet azonosítani: A polikrízis-állapot azt jelenti, hogy az egyik válság egyik stádiumából szinte belezuhanunk egy másik válság másik stádiumába. A folytonos válságból adódóan sosem tudjuk válságmentessé tenni az életünket, nem tudjuk az általános válságot legyőzni, csak lépésről lépésre haladhatunk – és ebben a tekintetben sem koronázza minden lépésünket siker. Különösen igaz ez azért, mert a különbözö válságok összefonódnak, és egy komplex rendszert alkotnak. A polikrízis által jelentett veszély sokkal nagyobb, mint az egyes válságokból amúgy egyedileg adódó kockázatok összege – fogalmazta meg Adam Tooze angol történész, aki meg is próbálta felskiccelni a jelenlegi polikrízis mátrixát. Az alábbi ábrát kapta, amit átlátni ugyan nem könnyű, de azt jól érzékeltetik a vonalak, hogy milyen komplexek a kapcsolatrendszerek és milyen erősek az összekapcsolódások. Forrás: Adam Tooze  Mi következik mindebből? A teljesség igénye nélkül annyi bizonyosan, hogy nem hihetjük, hogy a földrajzi távolság megvéd minket (a káoszelmélet pillangóhatásán ma már senki nem kapja fel a fejét), felértékelődik a szolidaritás, az egység, illetve rádöbbenhetünk, hogy ilyen komplex válsággal már rég nem találkoztunk, amire tankönyvi válaszok alig vannak – ilyenkor lehet hasznos a történelmi tapasztalatok, a ciklusok és múltbeli mintázatok tanulmányozása, mert ami egyszer bejött, az talán most is hasznos lesz. "
"37","Malatinszky Gábor","A Nanyang Technological University (NTU) Szingapúr két nagy állami egyeteme közül az egyik. Az intézményt 1991-ben hozták létre többek között azzal a céllal, hogy a már létező National University of Singapore-ral (NUS) versenyre keljen, és ezáltal emelkedjen az oktatás általános színvonala az országban. Azonban az új egyetem a kezdetekben meg sem közelítette az NUS-t, és ez a helyzet hosszú ideig nem is változott. Amellett, hogy az NTU nem rendelkezett hagyományokkal, és mint új egyetem, a megítélése sem volt kedvező, a kutatási támogatások túlnyomó része is az NUS-hez került. De talán a legnagyobb hiányosságának az volt mondható, hogy a szingapúri gazdaság igényeit kielégítendő, a kezdetektől fogva mérnököket képezett ki, akik a termelő cégeknél helyezkedtek el, és így az oktatásra összpontosított, a kutatás pedig a háttérbe szorult, olyannyira, hogy az ott dolgozó oktatók körében a kutatási tevékenységet nem bátorították. Azonban egy világszínvonalú egyetem nem foglalkozhat csak oktatással. Már csak azért sem, mert ha nem folytat kutatást, és így nem rendelkezik a legmodernebb kutatási eredményekkel, azokat az oktatásba sem tudja átültetni, következésképp abban sem járhat az élen. A 21. század beköszöntével pedig a szingapúri gazdaság igényei is fokozatosan megváltoztak. A dinamikus fejlődés folytatásához szükség volt feljebb lépni az értékteremtési láncon, és a kormány ennek megfelelően kidolgozta a tudásalapú gazdaság kiépítésére irányuló stratégiáját. Ezzel nagyjából egyidőben, 2003-ban az NTU új vezetést is kapott Su Guaning személyében, aki helyi származású, és Amerika legjobb egyetemein végezte tanulmányait. Hozzá csatlakozott Haresh Shah, aki indiai származású, és ugyancsak Amerika csúcs egyetemeiről került ki, és Bertil Andersson, aki pedig svéd, és a Nobel-díj bizottság tagja is volt. Amikor az egyetemhez kerültek, hátterüknél fogva mindhárman fel tudták mérni, hogy az intézmény mekkora lemaradásban volt, nemcsak a világ legjobb egyetemeihez, hanem az NSU-hoz képest is. Ezért nekiláttak az NTU teljes átszervezésének, és a hármuk együttműködését a mai napig a Trojkaként emlegetik az egyetemen. Az intézmény átalakítása minden területre kiterjedt, beleértve az akadémiai irányítás rendszerét, a pénzügyek és a költségvetés kezelését, valamint az adminisztrációt, amelyekhez elsősorban vezető amerikai egyetemek felépítését és működését vették mintául, mint például a Stanford Egyetemét. Azonban a két legfontosabb terület az oktatási és a kutatási tevékenységek voltak. Noha a szingapúri diákok az OECD kompetencia tesztjein rendszerint a legjobban teljesítők között vannak (2015-ben például mindhárom kategóriában, matematikában, természettudományokban és olvasásban az élen végeztek), ezek az eredmények nem feltétlenül jártak együtt a kreatív gondolkodás és a problémamegoldás magasszintű képességeivel. Ez a probléma az NTU-n is szembetűnővé vált, mert nagy volt a különbség az egyetem által „kitermelt” diákok és a 21. századi szingapúri gazdaság által megkívánt munkaerő képességei között. Mivel Szingapúrban mind a népesség, mind pedig a kormány kiemelt helyen kezeli az oktatást, ezt a problémát az oktatási minisztérium is felismerte, és támogatta az intézményt, amely az ország legjobb pedagógiai iskoláját is magában foglalja, hogy gyökeresen átalakítsa az oktatását. A cél az volt, hogy az egyetem függetlenül tanuló és gondolkodó, kreatív és innovatív diákokat és kutatókat adhasson ki magából, akik megfelelnek az időközben Szingapúr alappillérévé váló „tudásgazdaság” igényeinek. Ennek eredményeként az alapképzést átalakították, amely ezek után többek között nagyobb hangsúlyt helyezett a diákok kutatási projektekben való részvételére, az interdiszciplináris kurzusok számának növelésére, a diákok vállalkozó készségének növelésére és a diákközpontú, tanulni tanító oktatásra. Az átalakítás egy holisztikus hozzáállást célzott meg: a tanulási élmény jobbá tétele, a tanítás kiválóságának jutalmazása, az oktatók továbbképzése, és nem utolsó sorban új technológiák bevezetése a tanulásba és oktatásba, amely többek között a csoportos tanulást is lehetővé tette. A mindenre kiterjedő filozófiai átalakulás mellett jelentős, 1,25 milliárd amerikai dollár értékű infrastruktúrát érintő beruházások is történtek. Az oktatás mellett természetesen a kutatási tevékenység megerősítése is elengedhetetlen volt. Ehhez a legmagasabb nemzetközi sztenderdekhez igazították az előléptetések és az egyetemi tanári kinevezések, illetve a toborzás rendszerét. Az oktatás, a kutatás és az ezeken kívüli tevékenységek együttes értékelésén alapuló új előléptetési rendszer alapján végrehajtott felülvizsgálat eredményeképp a tanárok 75 százaléka maradhatott csak az egyetemen. A felszabaduló helyekre pedig világszínvonalú kutatókat toborozhattak. Az emberi tényező mellett a kormányzati politika és támogatás is elengedhetetlen volt. A tudásalapú gazdaság kiépítésének céljából Szingapúr létrehozta a kormány legmagasabb szintű tagjaiból álló Research, Innovation and Enterprise Council-t (RIEC), amelybe nagyszámú külföldi szakértőt is meghívtak. Ennek eredményeként jött létre az NRF (National Research Foundation) az egyetemek kutatásának támogatására. Az NTU kutatásban való felemelkedésének egyik kulcstényezője a nagy ipari partnerekkel történő együttműködés volt. Ezeknek a támogatására az NRF összesen 300 millió dollárt adott az egyetemnek. A gyökeres átalakításnak köszönhetően az NTU az egyetemek globális rangsorának QS rendszerében, amely az egyetemek teljesítményének mérése szempontjából a legjobban kidolgozottnak tekinthető, 10 év alatt utolérte az NUS-t, és a 2018/19-es QS World University Ranking szerint mind a két intézmény a nagyon előkelő 11. helyet foglalta el (2007-ben az NTU az első százban sem volt benne). Ugyanezen idő alatt az intézmény kutatói által megjelentetett kutatási cikkek idézettsége alapján pedig Ázsia legjobb egyetemévé lépett elő. Az NTU ilyen mértékű átalakulása és felemelkedése ilyen rövid idő alatt az akadémiai világban valószínűleg példa nélküli. Azonban ez az ugrásszerű fejlődés nem jöhetett volna létre az egyetemet körülvevő környezet, a kormány és a társadalom aktív és támogató hozzáállása nélkül: A fentieket ismerve talán nem túlzás azt állítani, hogy egy egyetem ily mértékű felemelkedése kevés más országban valósulhatott volna meg, mint Szingapúr. "
"38","Horváth Zsófia","A központi bankok egyre nagyobb hangsúlyt helyeznek a kommunikációra. A jegybanki döntéshozók, szakértők nyilvános szerepléseket vállalnak, írásaik már számos platformon elérhetők. Az átlátható, transzparens kommunikáció érdekében a jegybankok részletes inflációs jelentéseket tesznek közzé, a kamatdöntő ülésekről jegyzőkönyvet adnak ki, sajtótájékoztatókat tartanak, interjúkat és nyilvános beszédeket adnak, és rendszeresen megjelennek a parlamenti bizottságok előtt is. A megnövekedett transzparencia célja a piaci szereplők várakozásainak orientációja, amelyet a jegybank a szükséges információk biztosításán és a piaci bizonytalanság csökkentésén keresztül ér el. Ugyanakkor hatalmas kihívást jelent, hogy ezen kommunikációs csatornák nagy része a pénzügyi piacokat és szakértői csoportokat célozza meg, így az egyéb piaci szereplők nem feltétlenül értik a jegybanki lépéseket. Christine Lagarde, az Európai Központi Bank (EKB) jelenlegi elnöke is kihívást lát ezen a téren. Véleménye szerint a központi bankok lépéseit meg kell értetni azokkal az emberekkel is, akiket végső soron szolgálnak, ugyanis ez a bizalom újjáépítésének alapja. Ha a társadalom bizonyos rétegei nem értik a jegybanki döntéseket, akkor sérül a várakozási csatorna és kevésbé lesz hatékony a várakozások menedzselése. A problémát felismerve a jegybankok kommunikációja elmozdult az egyszerűség és a populárisabb platformok irányába az utóbbi években. A szakmai írások nyelvezete nagyon összetett és bonyolult. Ezek értelmezése kihívást jelenthet, így kevésbé hatékonyak a piaci szereplők informálásában. A szövegek érthetőségének mérésére elterjedt mutató a Flesch-Kincaid index. A mérőszám az írások különböző jellemzői (mondatok és szavak hosszúsága) alapján képezi le a szövegek érthetőségét aszerint, hogy annak megértéséhez hány évet kell eltölteni az oktatási rendszerben. Például Jean-Claude Trichet korábbi EKB elnök nyilatkozatai esetében többnyire 12-es érték feletti eredményeket tapasztalhatunk (Coenen et al , 2017). Tehát mondanivalójának megértéséhez több mint 12 évnyi oktatás volt szükséges, amely már egyetemi szintet követelt meg. Ugyanakkor az EKB stratégiai felülvizsgálata során tavaly bejelentette, hogy törekszik nyilatkozatai komplexitásának csökkentésére, amely tendencia az alábbi ábrán is megfigyelhető. Az EKB monetáris politikai nyilatkozatainak komplexitása Forrás: Coenen et al. (2017; frissített adat) A központi bankok hivatalos weboldalain is egyre gyakrabban jelennek meg olyan egyszerű szövegezésű, az átlagos olvasó számára is könnyen fogyasztható tartalmak, amelyek bevezetik őket a monetáris politika világába. Ezáltal több témakörben is biztosított egy többrétegű információs bázis az érdeklődők számára, hiszen a szakmai tartalmak különböző összetettségi szinteken is megtalálhatók. Ezen kívül a jegybankok megerősítették jelenlétüket (vagy megjelentek) a közösségi média felületeken is. Blinder és szerzőtársai (2022) tanulmánya is alátámasztja a trendet, hiszen az általuk vizsgált jegybankok 75 százaléka működtet hivatalos Twitter oldalt, 80 százalékának pedig saját YouTube csatornája is van. Ezen kívül a jegybankok elkezdtek aktívan részt venni a lakosság pénzügyi oktatásában. Számos jegybank látogatói központot vagy pénzmúzeumot nyitott. Egyre népszerűbbé válnak a különböző oktatási együttműködések (általános iskolától egyetemi szintekig) és az olyan fórumok is, ahol a piaci szereplők személyesen találkozhatnak a jegybanki szakértőkkel és megosztják ötleteiket, nézeteiket vagy aggályaikat. A jegybanki törekvések ellenére még mindig az a tapasztalat, hogy a háztartások nem közvetlenül a jegybank kommunikációs csatornáin keresztül, hanem közvetett módon tájékozódnak a monetáris politikáról. 2021-es adatok alapján a hagyományos média ─ különösen a televízió és a nyomtatott sajtó ─ a legfontosabb információforrás az EKB-ról az euróövezeti háztartások számára (ECB Knowledge and Attitudes Survey, 2021). Az online sajtó a harmadik helyen áll, viszont az EKB honlapját csak a háztartások 15 százaléka használja. A háztartások információs csatornái az EKB kapcsán Forrás: ECB Knowledge and Attitudes Survey (2021) Ugyanakkor, ha a lakosság nem is mutat különösebb érdeklődést a központi bankokkal kapcsolatos információk közvetlen megszerzése iránt, passzív módon így is tájékoztatást nyer az aktuális monetáris politikai témákról. Ez okból kifolyólag a központi bankoknak nagy figyelmet kell fordítani a médiavisszhangok monitorozására és alakítására, hiszen többnyire a médián keresztül kell kommunikálniuk a szélesebb nyilvánossággal. A közvetett módon érkező jegybanki üzeneteket viszont torzíthatja a média, hiszen sokszor szélsőséges módon közlik a híreket a minél nagyobb számú kattintások bevonzása végett. Sőt, empirikusan az is igazolható, hogy a média által közvetített jegybanki kommunikációnak kisebb hatása van, mint a bankok által nyújtott közvetlen információnak. Coibion, Gorodnichenko és Weber (2022) bemutatják, hogy ha az amerikai lakosok közvetlenül a Federal Reserve oldalán olvasnak el egy FOMC (Federal Open Market Committee; a Federal Reserve döntéshozó testülete) nyilatkozatot, akkor az inflációs várakozásokra gyakorolt ​​hatás körülbelül kétszer akkora lesz, mintha pusztán elolvasnának egy hírt egy FOMC ülésről. Sőt, egy holland tanulmány (Jansen és Neuenkirch, 2018) arra a következtetésre jutott, hogy nincsen kimutatható pozitív kapcsolat az inflációs folyamatok megértése és a témában olvasott médiahírek száma között. Ez azzal magyarázható, hogy a gyakoribb információs impulzusok és az üzenetek sokfélesége zavart kelthet az olvasóban. Az egyértelműen megállapítható, hogy a jegybankok egyre inkább törekednek arra, hogy ne csak a gazdasági szakértők, hanem a társadalom további rétegei is megértsék a monetáris politikát. Viszont újabb kommunikációs problémába ütközünk, ha megvizsgáljuk a piaci szereplők befogadókészségét. Ironikus módon sikeres monetáris politika esetén sokkal kisebb a jegybanki döntésekkel kapcsolatos információk iránti igény. Az évek óta alacsony és stabil inflációval rendelkező országok gazdasági szereplői kevésbé követik az infláció és a monetáris politika alakulását. Ugyanakkor a tudás iránti vágy igencsak megnő, ha ennek az ellenkezőjét tapasztalják. 2021 végétől számos fejlett gazdaságban tapasztalható az infláció erőteljes emelkedése, amellyel összhangban a háztartások és a vállalatok is elkezdtek nagyobb figyelmet fordítani a monetáris politika nyomon követésére. Az alábbi ábrán látható, hogy ezen időszakban minden vizsgált országban jelentős mértékben megugrott az infláció kifejezésre érkező Google keresések száma.  Érdemes megfigyelni azt is, hogy bár a grafikonon szereplő időszak nagy részében az infláció tartósan elmaradt a jegybanki céloktól, a folyamat megértésére irányuló törekvések igencsak csekélynek bizonyultak. Az „infláció” szóra irányuló Google keresések Forrás: Google trendek. Megjegyzés: Az egyes országok adatai az országspecifikus csúcson, 100-on vannak normalizálva. Összességében elmondható, hogy a legtöbb központi bank a közelmúltban már felismerte a széleskörű, többrétű, transzparens kommunikáció szükségességét. Viszont még nincs meg a kellő tapasztalat azt illetően, hogy melyik csatornák működnek a leghatékonyabban. A téma kapcsán rengetek kihívással kell majd a jegybankároknak szembenézniük, ugyanakkor a hatékony kommunikációból származó előnyök (piaci szereplők bizalma és várakozások hatékony horgonyzása) megérik az erőfeszítéseket. "
"39","Banai Ádám","Az elmúlt évtizedben a Kínával kapcsolatos elemzésekben legalább annyiszor jelent meg az a felvetés, hogy Kína átveszi a globális uralmat gazdaságilag, mint az, hogy most jutott el az összeomlás szélére. Itt a blogon is írtunk arról, hogy a kínai bankrendszer gyengeségei miatt egy Fed kamatemelés milyen problémákat okozhat, máskor pedig megvizsgáltuk, hogy az egyik legnagyobb kínai ingatlanfejlesztő, az Evergrande bukása valóban Lehmann pillanat lehet-e Kína számára. Az előzőkhöz hasonlóan a mostani téma is rendkívül komplex, és ahhoz, hogy mélységében megértsük, a teljes kínai gazdasági berendezkedést kellene végig venni. Terjedelmi korlátok miatt ezt most nem tudjuk megtenni, de így is megéri röviden összefoglalni, hogy miről is szól a mostani jelzáloghitel bojkott (válság?) Kínában. Az események előszeleként, május végétől folyamatosan egyre nagyobb publicitást kapott, hogy négy vidéki bank a kínai Henan tartományban egyik napról a másikra befagyasztotta az ügyfelek számláit. Július végén már sokkoló hírként jelent meg, hogy Kínában korábban soha nem látott tüntetéshullám indult a négy bank fizetésképtelensége miatt. Ennek eredményeként, ha lassan is, de megindult az ügyfelek kártalanítása. Ez akár azt is jelenthetné, hogy az ügy lezáródott, a problémát kezelték. A helyzet azonban kicsit bonyolultabb a vidéki kisebb bankok speciális helyzete és a kínai betétbiztosítási rendszer sajátosságai miatt. A központilag szabályozott betétbiztosítás viszonylag újkeletű Kínában. A felső limitként meghatározott 500 000 RMB (mintegy 72 000 euro, szemben az európai 100 000 eurós limittel) bár tudott, de csak egy-két esetben volt tesztelve. Kérdés, hogy azon ügyfelek, akiket negatívan érint (mert nagyobb összegük volt a bankban), mennyire barátkoznak meg ezzel. Nagyobb probléma, hogy egyáltalán nem biztos, hogy minden betétre vonatkozik a limit. A vidéki bankok ugyanis az elmúlt évek nagy ingatlanfejlesztési és infrastrukturális boomja során folyamatosan forrásbevonási problémákkal küzdöttek, mivel alapelvként a helyi lakosságra voltak kénytelenek támaszkodni. Ezt a problémát azzal próbálták meg áthidalni, hogy különböző online platformokon keresztül nagyon magas kamatozású megtakarítási termékeket ajánlottak ki potenciális és meglévő ügyfeleknek, amelyeket ráadásul különböző beágyazott opciók (lejárati meghosszabbítási lehetőség stb.) tettek még vonzóbbá. Tehát ezen termékeket lényegesen szélesebb körben, a normál működési területüket jelentő tartományokon kívül is árusították. A tevékenység, bár fogyasztóvédelmi szempontból aggályos, biztosította a növekvő hiteligényhez a forrásokat. Ez a kezdetben lokálisnak tűnő probléma itt kapcsolódik össze a mostanában felszínre kerülő még komolyabb kockázattal, ha nem is direkt módon, de a rendszerszintű problémákra rámutatva. Ez a kockázat pedig nem más, mint a potenciális jelzáloghitel-válság. Ha a fejlesztési boom leáll, és megkérdőjeleződik az ingatlanpiac örökké tartó szárnyalása (ami a korábbi kínai növekedési modell egyik alappillére volt), a bankok egyre kevésbé fogják tudni biztosítani a magas hozamot ezen megtakarításokra, adott esetben a visszafizetés is egyre több problémát jelenthet. Ez természetesen azt is jelenti, hogy az újabb beruházásokhoz való finanszírozást még kevésbé tudják majd biztosítani. De menjünk szépen sorban… Kínában a fejlesztők nagymértékben támaszkodnak a vevői pénzekre, mint finanszírozásra (ez nem ismeretlen gyakorlat itthon sem, amennyiben nincs banki finanszírozás). Vagyis az akár tervező asztalról eladott ingatlanokból befolyó előlegeket használják a kivitelezésnél finanszírozás gyanánt a fejlesztők. Sok esetben ezekre a befizetésekre a vevők már jelzáloghitelt vettek fel. Ha eközben az építkezések jelentős mértékben csúsznak, akkor ennek eredménye, hogy egyes lakásvásárlók már kénytelenek fizetni a hitelüket miközben a lakásátadás még mindig nem történt meg. Egy interneten szerveződött közösség pedig ezt elégelte meg, és kezdett hiteltörlesztési bojkottot. Céljuk az volt, hogy ezzel is kényszerítsék a fejlesztőket a projektek minél gyorsabb befejezésére, mivel bizonytalannak látták, hogy egyáltalán elkészülnek-e azok a lakások, amelyeknél a felvett hiteleket már fizették. Az ingatlanfejlesztők viszont az elmúlt hónapokban több oldalról is problémával szembesültek. Az Evergrande botrány miatt finanszírozási lehetőségeik a szabályozás szigorodásával jelentősen beszűkültek. A vevői pénzek, mint olcsó finanszírozás már korábban is masszívan része volt a lakásfejlesztői üzleti modellnek, és ez fokozódott a szigorodó hitelezési környezet miatt. Az üzleti modell így még inkább arra épült, hogy az elindított új projektből befolyó vevői pénz finanszírozza a régebbi projektek befejezését. Ez csak akkor fenntartható, ha száguld az ingatlanpiac. Amint nem éri meg már új projekteket indítani, mert csökken a kereslet, a finanszírozási modell megrendül. Márpedig az elmúlt évek folyamatos áremelkedése látványosan véget ért (lásd alábbi ábra), és ez elég erős jelzés, hogy lassan itt a játék vége. Kínai lakóingatlanok éves átlagos árváltozása 70 város adatai alapján Forrás: Bloomberg A legfőbb kérdés az, hogy mekkora lehet az a jelzáloghitel állomány, amit majd érint a probléma. Jelenleg a kormány azon dolgozik, hogy 1) erősítse a kínai bankok likviditási helyzetét, 2) a kivitelezést felgyorsítsa és az el nem készült projektek esetén hitelmoratóriumot vezessen be és 3) a regionális kis bankok problémáját próbálja átterelni inkább a kínai nagybankok mérlegébe. A bankok hiteleinek körülbelül negyede jelzáloghitel, és a legtöbb becslés csak néhány százalékát tartja kockázatosnak, a mostani problémák által érintettnek (2-5 százalék különböző elemzések szerint). Ez természetesen növekedhet akkor, ha a lakásárak tartós, nagymértékű csökkenése a teljesíteni képes adósokat is arra sarkallja, hogy ne fizessék vissza a hiteleket. Pozitívum ugyanakkor, hogy a kormányzat képes az ilyen helyzetek kezelésére, szerzett benne tapasztalatot az elmúlt években, és számos intézkedés született helyi és központi szinten is a problémák gyors kezelésére. Összességében tehát kicsi az esélye, hogy jelentős pénzügyi felfordulás indul el a mostani jelzáloghitelpiaci problémákból köszönhetően a kínai pénzpiac és gazdaság speciális felépítésének, amely a veszteségek allokálását a szereplők közt sokkal inkább központilag és nem piaci alapon igyekszik kezelni. Az elmúlt időszak sokasodó ingatlanpiacot és a pénzügyi rendszert érintő botrányai ugyanakkor a kínai gazdaság egészét érintő strukturális problémára hívják fel a figyelmet. A növekedési modell jelentős mértékben épített az elmúlt évtizedekben az építőipar szárnyalására, jelentős infrastrukturális, illetve ingatlanpiaci beruházásokra. Ezt támogatta az a hit is, amely szerint az állam úgyis beavatkozik és minden helyzetet kezel („moral hazard”), azaz a korábbi mentések sikeressége paradox módon még nagyobb áremelkedést és kockázatvállalást generált. A beruházások viszont egyre kevésbé voltak piaci alapon indokoltak, és ez közel sem csak a lakáspiacra vonatkozik. Így a következő időszakban nemcsak az lesz kérdés, hogy a pénzügyi rendszer által finanszírozott eszközöknek mennyi a valós értéke, és mennyiben fedezik a kitettségeket, hanem az is, hogy ezen beruházások visszafogásának reálgazdasági hatását hogyan lehet mérsékelni. "
"40","Granát Marcell","A közgazdász kutatók, elemzők feladatainak jelentős részét teszi ki sokszor, hogy olyan adatok után kutatnak, amit mások gyűjtöttek. Adatok segítéségével ismerjük meg a világot és tudunk helytálló következtetéseket levonni a gazdaság helyzetéről. Napjaink modern adat-gyűjtő módszerei (“Big Data”) így jelentős hozzájárulást jelentenek a gazdaságról való tudásunk bővítésében. Az árak online megfigyelésének számos előnye említhető a klasszikus módszertanhoz képest. A legkézenfekvőbb, hogy olcsóbb és gyorsabb. Az infláció mérésének tradicionális módja ezzel szemben, hogy nagyszámú képzett munkaerő meglátogatja üzletek százait és havi szinten jegyzi egy előre meghatározott kosárban lévő termékek árait. Online megfigyelni az árakat ennél lényegesen egyszerűbb. A különböző “scraping” szoftverek segítségével mélyebb informatikai ismeretek nélkül is weboldalak ezrein figyelhetjük az árak alakulását. Egy egyszerű otthoni laptoppal és vezetékes internettel óránként akár 100 000 oldalt is felkereshetünk, és gyűjthetjük táblázatba az ott megjelent árakat. Nem szabad elfeledkezni az adattisztításra fordított időről, de mindenképpen nagyságrendi eltérés van az online és offline mérés költségei között. Nincs komoly költsége annak, hogy minden nap letöltsük az árakat és szinte késés nélkül lássuk azok változását. Ez mind az akadémiai kutatók, mind a döntéshozók számára kulcsfontosságú. Az eddig megemlített előnyök ráadásul sokszorosan felértékelődtek a pandémia időszakában. A kijárási korlátozások meggátolták a manuális ármegfigyelést, az online becslések pedig 30 nappal is megelőzték a hivatalos adatközlést (Jaworski, 2021). A távolról való megfigyelés lehetősége már korábban is kiemelkedő hasznosságú volt. Az argentin hivatalos inflációs statisztikákat erős kritika érte 2007 és 2015 között, ám a helyi közgazdászokat ellehetetlenítették az adatok független gyűjtésétől. Az argentin kormány 8 százalékos átlagos inflációt közölt 2007 és 2011 között, míg az online áremelkedés alapján arra lehet következtetni, hogy az 20 százalék körül lehetett valójában. Az online és hivatalos érték ezzel szemben megegyezett a többi latin-amerikai ország esetében (Cavallo, 2013). Az adathamisítás komoly politikai témává is nőtte ki magát Argentínában. Az online adatgyűjtés további előnye, hogy minden ország esetében elvégezhető azonos módszertannal és különböző országok esetében is elemezhető az azonos termékek árszínvonala (a híres Big Mac indexhez hasonlóan). Ez hatalmas lehetőséget jelent a vásárlóerő-paritás témájának elemzéséhez (Cavallo, 2016). Természetesen oka van, hogy az online mérés még nem váltotta ki a tradicionális infláció számítást. A gazdaság minden területét nem lehet, illetve nagyon nehéz megfigyelni online. Számos szolgáltatás és a lakhatás ára (Cavallo, 2022) például nem érhető így el. Az is fontos, hogy becslésünket a megfigyelt kereskedőknek kellően nagy és reprezentatív mintája alapján állítsuk össze, mivel azok heterogenitása is jelentősen torzíthat (Cavallo, 2017). Például az online mérés úttörő projektje, a Billion Prices Project országonként a fogyasztói kosár 60-70 százalékát tudja összesen lefedni (Cavallo, 2016). Ezen a téren a COVID-19 előrelépést hozott, mivel számos szolgáltatás hirdetése vált online elérhetővé (Cavallo, 2022). Az interneten való megfigyelésnek további hátránya, hogy nincs információnk az eladott mennyiségekről, így a termékek súlyozásához továbbra is szükség van a statisztikai hivatalok által számított értékekre. Akkor használtható-e egyáltalán az így előállított index a fogyasztói árindex becslésére? Cavallo (2017) egy nagyszabású projekt keretében empirikusan vizsgálta meg, hogy az online mért infláció jelentősen más eredményre vezet-e, mint az offline mért. Ehhez olyan kereskedelmi üzletek árazását figyelte(tte) meg szimultán módon, amelyek online és offline módon is értékesítenek. Mindezt úgy, hogy egy telefonos applikáció segítségével 323 ember lefényképezte az áruházban elérhető árakat (10-50 termékét), és elküldte elemzésre, miközben az áruházak online weboldalai “scraping” módszerrel voltak naponta megfigyelve. Adott termék adott áruházban való összehasonlításakor az esetek 72 százalékában megegyezett az online és offline ár, bár ez országonként és szektoronként változott (ruha és elektronikai eszközök esetén volt a legnagyobb az egyezőség mértéke). Az online és offline mért árváltozások nagysága és mértéke statisztikailag nem tér el egymástól szignifikánsan, azonban időben nem teljesen mozognak együtt. Az online árak gyorsabban reagálnak a sokkokra, így akár jó előrejelzőnek is lehetnek az infláció alakulására vonatkozóan. Az idézett kutatások relevanciája az online vásárlások arányának emelkedése miatt folyamatosan növekszik. 2008-tól 2019-ig megduplázódott a rendszeresen online vásárlók aránya az EU-ban, a COVID-19 pedig tovább növelte az internetes vásárlások gyakoriságát. Az online elérhető árak így egyre fontosabbá és reprezentatívabbá válnak a lakosság által érzékelt inflációt illetően. Az árak megfigyelése online csak egyetlen lehetséges felhasználása a modern Big Data eszközöknek. Ezek a technológiák lehetőséget adnak közgazdászoknak, hogy az adatokat ne “adottnak” tekintsék, hanem képesek legyenek a kutatásnak megfelelő adatbázisok előállítására, azonnali elemzésére. "
"41","Tapaszti Attila","Piaci áresés idején általános újságírói – és néha elemzői – húzás a piaci kapitalizáció csökkenését egy az egyben megfeleltetni a befektetők vagyonának esésével. Valahol érthető ez a narratíva a jelenlegi hiperfinancializált világunkban, ahol sajnos az élet minden szegmense piaci logika alá rendelődik, ezért lassan mindennek és mindenkinek az elsődleges értékmérője a piacon kialakult ár. Globálisan a piaci (csere)érték fétisében élünk. Fontos, hogy a financializáció közel sem feltételezi a tankönyvi szabadpiacok meglétét, ahol tisztességes verseny zajlik, sőt, inkább a nagyon is torzított, közel sem egyenlő versenyfeltételek az általánosak. De nézzük most konkrétan a tőkepiacokat (és kicsit az ingatlanpiacot is), és tisztázzuk az alapfogalmakat. Mi is az a piaci kapitalizáció? Egyszerűen megfogalmazva az utolsó piacon megfigyelhető ár szorozva az eszközök darabszámával (vagy valamilyen egységével, mint például az ingatlanoknál a négyzetméter). Azaz szélsőséges esetben egy-egy nagyon ritkán bekövetkező üzletkötés is képes a teljes állományt (stock) átárazni, nincs minimális megkötés arra vonatkozóan, hogy mennyi üzletkötés validálhat piaci kapitalizáció változást. Csakis az utolsó eladó és vevő által kialkudott utolsó ár a meghatározó. Ezért is lényeges aspektus egy piac likviditása, mélysége. Az első, nagyon is technikai probléma ebből fakad: nyilvánvalóan nem tudná mindenki egyszerre realizálni a befektetésének piaci értékét, hiszen ritkán állna a másik oldalon ekkora vevői kereslet az adott, utolsó üzlet által előállt áron. A piaci kapitalizáció ezért maximum a likvid, éppen jól működő és inkább emelkedő piacokon mutathat valamennyire reális képet az egyes befektetők pénzügyi vagyonáról. Aggregált szinten a vagyon a produktív, értékteremtő eszközök állománya, és nem a piaci kapitalizáció A piaci szereplők, újságírók hajlamosak a tőkepiaci kapitalizációt meghatározó jelenlegi, utolsó piaci árat egy az egyben megfeleltetni a produktív, cash flow termelő, jólétet növelő eszközök értékével. Ha ennek bármilyen megalapozottsága lenne, akkor azt is elmondhatnánk, hogy egy piramisjátékszerű eszköz (lásd például egyes kriptókat vagy bizonyos részvényeket) ára mögött valós, produktív, értékteremtő ötletek, fizikai beruházások állnak, hiszen adott pillanatban a piaci áruk igen jelentős is tud lenni. Mindenesetre ha a piaci kapitalizáció és a vagyon megegyezne, akkor a piramisjátékok bedőlése esetén is kijelenthetnénk, hogy meglévő vagyon semmisült meg. Pedig csak annyi történt, hogy már nem találtak újabb megvezethető szereplőt, hogy a semmit valaminek lássa. A piramisjáték működése közben kiszámolt piaci kapitalizáció pedig mindig is fiktív volt, így nem is volt valójában minek elégnie. Csak a pénzügyi vagyon eloszlása változott meg a jókor kiszállók és a rosszkor beszállók közt. Egy rulettasztalnál sem égnek el vagyonok, maximum egyik kézből – a játékostól – a kaszinóhoz vagy más játékosokhoz kerülnek. Jogos felvetés, hogy mit is tartunk produktív, értékteremtő eszközöknek. Értelmezhetjük úgy, hogy ezek olyan szolgáltatásokat, árukat előállító eszközök (például cégek), amelyek működésének gyümölcséért valaki hajlandó majd fizetni – a vevők számára a fedezete ennek általában a saját munkája vagy ennek jövőbeli sorozata a jelenre transzferálva, más szóval hitel –, azaz cash flow-t termelnek. Egy értékpapír nem más, mint jövőbeli cash flow-ra szóló követelés, ami az értékpapír kibocsátójának természetesen kötelezettség. Tágabb értelemben persze ennél sokkal összetettebb módokon is vizsgálhatjuk a vagyon és jólét kérdését és társadalmon belüli eloszlását. Ez azonban messze túlmutat e rövid bejegyzés keretein. Ha az eladó drágán ad, valaki drágán vesz… Egyszerűsége miatt szinte már szégyen kifejteni, de emlékeztetőül talán érdemes: az adott eszköz várható hozama a jövőben megtermelt cash flow és az induláskor befektetett összegből kalkulálható, ebben a jelenlegi hozamszintek viszonylag elhanyagolható szerepet játszanak. A képlet végtelenül egyszerű: ha az adott eszköz által jövőben megtermelt jövedelmek (osztalék, részvényvisszavásárlás stb.) várható bővülésének szintje elmarad az emelkedő árfolyammozgástól, akkor csökken az eszköz várható hozama. Ebben a jelenlegi állampapírpiaci hozamok, kockázati spreadek (azaz a diszkontfaktor) nem játszanak szerepet. Azok a jövőbeli készpénzáramlások jelenérték-számításánál, „a valamihez képesti” értékeltség meghatározásában lényegesek, ami persze a befektetők döntéseit erősen befolyásolja, de az adott eszköznek a tényleges hozamát alapesetben nem módosítja. (Hacsak az adott gazdaság nem kezd részben átállni a „támogatott vagyonhatás alapú” működésre – lásd a bejegyzés utolsó pontját.) Amennyiben a vétel célja csak a várható piaci áremelkedés (mert vagy nem termel cash flow-t az adott eszköz, vagy nem használják fel más folyamatok inputjaként, mint például a nyersanyagokat, fémeket stb.), akkor pedig csak egy tradicionális piramisjátékkal állunk szemben. Ez nem azt jelenti, hogy egyéni szinten ez a spekuláció ne generálhatna hatalmas realizált pénzügyi vagyonokat, de társadalmi szinten nem jön létre semmi új érték. Ha tehát a vevő többet fizet, mint ahol az eladó korábban vett, és a mögöttes cég jövedelemtermelő képessége nem változik, úgy ez ebben a formában javarészt csak egy relatív vagyonátcsoportosítás a vevőktől az eladók felé, semmi több. Ha az ár később megfeleződik, vagyon valójában akkor sem „ég el”, hiszen a mögöttes produktív, cash flow-t termelő eszközt ez automatikusan nem érinti. Nézzünk például egy céget, ami a következő évtizedekben 10 egységnyi profitot termel meg, míg a részvényének piaci ára 100. Ha másnap a piaci ár valami oknál fogva 1000-re ugrik pár üzletkötés erejéig, míg a cég várható működése semmit nem változik, akkor valóban megnőtt a vagyon társadalmi szinten? Nem csak annyi történik, hogy az ezen a szinten (1000) kereskedő eladó és a vevő közt egy vagyoni átcsoportosítás megy végbe? Ingatlanvagyon kapitalizációval számolva? Az értékpapírpiacokhoz hasonlóan az ingatlanpiaci szárnyalás – amennyiben azt nem követi le az adott ország produktív eszközeinek, humán erőforrásának a hasonló ütemű bővülése, az állampolgárok jövedelmének növekedése és nagyjából egyenletes elosztása a társadalom egyes rétegei közt – csak egy vagyonátcsoportosítás a nagyobb ingatlankitettséggel rendelkezők felé a kisebb vagy nulla ingatlankitettséggel rendelkezőktől. Ha úgy tetszik, a nem ingatlanban tartott egyéb megtakarítási elemek, jövedelmek relatív leértékelődnek „ingatlan-egyenértékesben”, így az általános jólét pusztán az ingatlanpiaci árak szárnyalásától tartósan nem emelkedik: ingatlan-infláció történik, az infláció pedig csak vásárlóerő-átcsoportosítást jelent az egyes szereplők közt, nem a jólét emelkedését. Ennek ellenére számos elemzésben találkozunk olyan mutatókkal, ahol a társadalmi vagyon növekedésének proxy mutatójaként kezelik az ingatlanok piaci árának növekedését. Egy másik nézőpont, amely rámutathat a vagyon és a piaci ár közti eltérésre, ha a saját tulajdonú, lakott ingatlanra gondolunk. Mikor nő a tulajdonosok vagyona valójában? Ha a lakások általános piaci ára duplázódik, de az infrastruktúra nem változik vagy romlik, vagy ha javulnak a közszolgáltatások, az utak minősége és az egyéb infrastruktúra, de az árak stagnálnak? A kérdésre adott válaszok az egyéni helyzet függvényében sokfélék lehetnek, de az biztos, hogy a piaci ár közel sem fedi le az összes nézőpontot – lakni pedig kell valahol. Vagyonhatásra alapozott, eszközárakkal fűtött gazdasági működés: valami azért mégiscsak ég? Ebben a tekintetben Alan Greenspanhez kell visszanyúlni, aki jegybankelnökként felismerte a lehetőséget a folyamatosan emelkedő eszközárakban rejlő potenciálban, és tulajdonképpen útjára indított egy azóta csak néha megtorpanó „szörnyet”. Az ún. vagyonhatás lényege, hogy az emberek által birtokolt eszközök pénzbeli értékének emelkedésével a fogyasztás – és ezen keresztül a GDP – is növekszik, még akkor is, ha a bérek nem követik le a produktivitás emelkedését[1]. A vagyonhatásnak alapvetően három fő csatornájáról beszélhetünk, egyrészt az emberek gazdagabbnak érzik magukat és így a költségvetési korlátjuk puhul, másrészt a több eszközzel rendelkezők realizálni tudják a nyereségük és azt fogyasztásra költeni, és végül – de közel sem utolsósorban – a magasabb eszközárak magasabb fedezeti értéket jelentenek a hitelezésben, így nő a rendszerben a hitelek és ezzel a pénz mennyisége. Természetesen vannak még egyéb csatornák is, például a lakásárak emelkedésével az ingatlanpiaci aktivitás is meglódulhat a jelzáloghitelezés felfutásával stb. Az alábbi ábrán az amerikai lakosság vagyonának bővülését és a GDP-növekedés ütemét láthatjuk. Mint látható, a két vonal az 1990-es években vált el egymástól, és ez a növekedési differencia azóta csak emelkedik. Természetesen ez részben magyarázható azzal, hogy az amerikai cégek még inkább globálissá váltak és kevésbé kötöttek az amerikai GDP-növekedéshez, de ez csak az egyik driver[2]. A másik hajtóerő sokkal inkább a fentebb leírt gazdaságpolitikai stratégia. Forrás: epsilontheory.com Jogos felvetés, hogy ez mennyire lehet tartós? Hiszen míg egyesek szerint már vagy 15 éve falakba kellett volna ütközni, addig az empíria ennél sokkal tartósabb folyamatot tükröz. Az mindenesetre elmondható, hogy a piaci árak (és a kapitalizáció) mozgása így indirekten már a növekedést is vezérli. A régi mondás szerint pedig az adott gazdaság kondícióiról minden indikátor addig ad bármilyen valós képet, míg nem válik gazdaságpolitikai céllá. Az eszközárak pedig az USA-ban (és sok más helyen a világon) azzá váltak. Ebben a tekintetben az amerikai tőzsdék valószínűleg már kevéssé tükrözik az amerikai társadalom általános jólétét – még a rendkívül egyenletlen vagyoni eloszlástól eltekintve is. Más szavakkal: az ország valós vagyona és a kapitalizáció által tükrözött vagyon valószínűleg már nem fedi egymást. "
"42","Világi Balázs","Az elmúlt két évtizedben az új-keynesi DSGE modellek váltak a makroökonómiai elemzések fő eszközévé, amelyek jellemzően egy általánosított, dinamikus IS görbéből, egy monetáris politikai kamatszabályból és egy árazási blokkból állnak (lásd például Galí, 2015). Általában a pénzmennyiség, illetve a pénzkínálat mechanizmusa nem jelenik meg bennük. Ez jelentős eltérés a korábbi monetáris makroökonómiai modellekhez képest, amikben explicit módon megjelent a pénzmennyiség és a pénzpiaci egyensúlyt megragadó LM-görbe. A monetáris politika a pénzmennyiséget szabályozva hatott az LM-görbére, a nominális kamatokat pedig az árupiaci egyensúlyt leíró IS-, valamint az LM-görbe metszéspontja határozta meg. Az új-keynesi megközelítés lényegében a jegybankok gyakorlatát tükrözte, amelyeknek stratégiájában és kommunikációjában a pénzmennyiség az 1990-es években teljesen háttérbe szorult. A legtöbb jegybank az inflációs előrejelzései alapján határozta meg az irányadó kamatlábat, arra pedig pusztán technikai kérésként tekintettek, hogy az elvárt kamatszinttel konzisztens pénzmennyiséget hogyan érik el a jegybanki eszköztár segítségével. Az új-keynesi modellben mindez úgy jelenik meg, hogy az IS görbe és a kamatlábszabály metszéspontja meghatározza a kamatszintet és az aggregált kereslet nagyságát, és ehhez képest a pénzmennyiség vizsgálata már csak redundáns információt adna, hiszen azt úgy kell meghatározni, hogy az LM-görbe is áthaladjon az IS-görbe és a kamatlábszabály metszéspontján. A 2007-2008-as pénzügyi válság és az azt követő elhúzódó recesszió hatására azonban a jegybankárok ismét elkezdtek érdeklődni a pénzmennyiség témaköre iránt, és egyre-másra jelentek meg a pénzteremtés folyamatát elemző jegybanki írások – lásd például Maclay, Radia és Thomas (2014), Ábel, Lehmann és Tapaszti (2016), Deutsche Bundesbank (2017), valamint Jordan (2018) tanulmányait. Ezek az írások részletesen elemezték, hogy a bankrendszer milyen módon vesz részt a pénzteremtésben, és hogy milyen bonyolult, sztochasztikus összefüggés van a jegybank által kibocsátott monetáris bázis, valamint a bankrendszer által létrehozott teljes pénzmennyiség között. Ezzel párhuzamosan jegybanki körökben egyre nőtt a szkepszis az új-keynesi modellek leegyszerűsítő megközelítésével szemben. Ennél is radikálisabb kritikát fogalmazott meg Werner (2016), aki szerint minden olyan elemzés alapjaiban elhibázott, ami nem veszi figyelembe a pénzteremtés folyamatát. Ugyanis véleménye szerint a bankrendszer miközben hitelt nyújt, lényegében korlátozás nélkül képes a saját forrásait megteremteni úgy, hogy pénzként funkcionáló betéteket hoz létre. Ennek következtében a modern bankrendszer már nem végez pénzügyi közvetítést. Ennek persze az is következménye, hogy érvénytelenné válnak a makroökonómia olyan széleskörűen elfogadott következtetései, hogy a megtakarítások és a beruházások között szoros kapcsolat van. A 2007-2008-as válság az új-keynesi makroökonómiát sem hagyta érintetlenül, de a fenti kritikákra nem reagált. A pénzügyi válság hatására ezekben a modellekben is megjelenítették a bankrendszer pénzügyi közvetítő funkcióját, de annak a pénzteremtésben játszott szerepétől továbbra is eltekintettek. Ebből adódóan nem volt szükséges a fentebb vázolt modellkeretet megváltoztatni, ugyanis ahogy Woodford (2010) megmutatta, a pénzügyi közvetítés probléma nélkül integrálható a modellek IS-blokkjába. Hogy az új-keynesi megközelítés miért negligálta továbbra is a pénzteremtés folyamatának vizsgálatát, az röviden a következőképpen foglalható össze: bár bonyolult kapcsolat van a jegybankpénz és a bankrendszer által teremtett pénz között, ez nem érvényteleníti azt, hogy az LM-görbe mindig ,,odatolható” az IS-görbe és a kamatszabály metszéspontjába, tehát makroökonómia szempontból redundáns a pénzmennyiség szerepe. Más szavakkal, bár a monetáris politika implementációja bonyolultabb, az továbbra is csak technikai kérdés, a stratégiai kérdések makroökonómia analíziséhez továbbra is elégséges eszköztár az IS-görbe és a kamatlábszabály. A fenti markánsan eltérő álláspontok képviselői nem igazán folytattak nyílt vitát, inkább elbeszéltek egymás mellett. Mivel egyszerre vagyok jegybankár és makroökonómiai modellező, engem felettébb zavart a párbeszéd hiánya. Ezért kollégámmal és bloggertársammal, Vonnák Balázzsal egy olyan makroökonómiai modellt készítettünk, amiben explicit módon körül lehet járni és meg lehet vizsgálni a fenti vita pro és kontra érveit. Eredményeinket egy nemrég megjelent MNB-füzetben tettük közzé (Világi és Vonnák, 2022). A modell háztartásokra és vállalatokra vonatkozó része sztenderd, viszont a bankrendszert leíró részben megjelenik a bankok pénzteremtő tevékenysége. A modell banki blokkjában a következő empirikusan megfigyelhető jelenségeket vettük figyelembe: a bankok eszközei között többségben vannak a hosszútávú eszközök (például vállalati hitelek), és viszonylag kicsi a likvid eszközök aránya (jegybanki tartalék), ezzel szemben a forrásaik között jóval nagyobb a likvid források aránya (likvid betétek), amik egyébként a pénz funkcióját is betöltik. A likvid források és eszközök arányát elsősorban nem szabályozási előírások határozzák meg, hanem a likviditási kockázat kezelése. A likviditási kockázat kezelésben fontos szerepet játszik a bankközi piac. Végül, a likvid források és eszközök aránya nem determinisztikus és állandó, hanem sztochasztikusan változó. A bankok pénzteremtő képessége abból adódik, hogy megfelelő kockázatkezelés mellett nagyobb a likvid betétek állománya, mint amennyi jegybanki tartalékot tartanak. Ezt az arányt nevezzük pénzmultiplikátornak. A kockázatkezelés során figyelembe kell venni a bankokat és a pénzpiacokat érő sztochasztikus sokkokat, ezért a pénzmultiplikátor szintén sztochasztikusan ingadozik. Ugyanakkor a racionális likviditási kockázatkezelésnek az is a következménye, hogy a bankok nem tartanak tetszőleges mennyiségű likvid betétet, azt korlátozza a jegybanki tartalék állományuk. A likvid betétek éppen azért tekinthetők pénznek, mert a háztartások, illetve a vállalatok felhasználhatják azokat tranzakciós célra, azaz bármikor kivonhatják a betéteiket, hogy fizessenek vele egy áruért vagy szolgáltatásért. Viszont, ha egy betétet kivonnak tranzakciós célból és az a fizetési folyamat eredményeként átkerül egy másik bankba, akkor ez a kivont betét nagyságával megegyező jegybanki tartalék transzferjeként valósul meg. Ha egy adott banknak egy adott időszakban a kivont betéteknél kevesebb a tartalékja, akkor a bankközi piacon kell kölcsönt felvennie, ez utóbbi viszont relatíve drága. Tehát egy racionális bank a likvid betétei egy részét mindig fedezi jegybanki tartalékkal, a likvid források és eszközök mennyisége így nem szakadhat el teljesen egymástól. Fontos hangsúlyozni, ahogy mi interpretáljuk a bankrendszer viselkedését, az összhangban van az idézett jegybanki irodalommal. A jegybanki tanulmányok kiemelik, hogy a modern bankrendszerben a likvid betétek jelentős részét maguk a bankok hozzák létre a hitelnyújtás során, de korlátlanul nem képesek erre, éppen a fentebb tárgyalt okok miatt. Tehát a jegybanki irodalomban és a mi megközelítésünkben is kulcsfontosságú szerepe van a likviditási kockázat menedzselésének. A mi nézőpontunk annyiban más, hogy szerintünk az másodlagos, inkább technikai kérdés, hogy a likvid betétek pontosan miként jönnek létre. Szerintünk, a lényeges kérdés az, hogy racionális likviditásikockázat kezelés mellett pontosan milyen tényezők határozzák meg likvid betét/tartalék arányt. Modellünk bankrendszeri blokkja is éppen erre a problémára ad formalizált választ. Megközelítésünk szerint a modern bankrendszerben két funkció keveredik: a pénzügyi közvetítés, és az, hogy tranzakciós eszközt (egyszerűbben: pénzt) biztosít a gazdasági szereplők számára. Ha egy hosszútávú hitelt egy hosszútávú forrás finanszíroz, akkor egyértelműen pénzügyi közvetítésről van szó. De ha egy hosszútávú hitelt likvid forrás finanszíroz, akkor a két funkció együtt van jelen. A tanulmányban megmutatjuk, hogy a két funkció keveredésének makroökonómiai következménye is van. Amint a bevezetésben tárgyaltuk, az új-keynesi megközelítés szerint a pénzügyi közvetítés az IS-görbe, míg az ettől teljesen független pénzkínálat az LM-görbe része. Viszont, ha a pénzügyi közvetítés és pénzteremtés nem szétválasztható, akkor az IS- és az LM-görbe sem lehet független egymástól. Ennek viszont fontos következményei vannak monetáris politikai szempontból. Az új-keynesi modellekben a pénzmennyiség csak közvetve hat az IS-görbére, a nominális kamatlábon keresztül. Ha viszont figyelembe vesszük a kereskedelmi bankok pénzteremtését is, akkor a pénzmennyiségnek közvetlen hatásai is lesznek. Például egy monetáris lazítás eredményeként nemcsak a csökkenő kamatlábak miatt nőnek a beruházások, hanem azért is mert a lazítás végső soron növekvő likvidbetét-állományhoz vezet, ezáltal nő a bankok forrásainak mennyisége, ami az addiginál több beruházási hitelt finanszíroz. Tehát a hagyományos új-keynesi modellben a pénzmennyiség változása eltolja az LM-görbét, de az IS-görbe helyét nem befolyásolja, ezzel szemben, ha figyelembe vesszük a kereskedelmi banki pénzteremtést, akkor mindkét görbe eltolódik. Ez viszont érvényteleníti azt a bevezetőben idézett új-keynesi érvelést, ami szerint a makroökonómiai elemzésekhez elégséges információ van a modellek IS-blokkjában és a kamatlábszabályban, nincs szükség a pénzkínálat elemzésére. Ez az állítás azon alapul, hogy az IS-görbe és a kamatlábszabály metszéspontja meghatározza a makrogazdaság állapotát, és a metszéspontba mindig odatolható az LM-görbe; hogy pontosan miként, az már csak technikai kérdés. Viszont, ha a pénzmennyiség az IS-görbére is hat, akkor miközben az LM-görbét „odatolják” az adott metszéspontba, az IS-görbe elmozdul onnan, hiszen arra is hat a pénzmennyiség változása. Mindebből úgy tűnik, a pénzkínálat nemcsak implementációs technikai kérdés, szükség van az ismeretére a monetáris politikai stratégiához is, nem elég az IS-blokkra és kamatlábszabályra vonatkozó információ. Viszont ez csak akkor igaz, ha feltesszük, hogy a jegybank csak a tartalékok mennyiségét képes szabályozni. Ezzel szemben, ha a bankrendszer is részt vesz a pénzteremtésben, akkor a jegybanknak más eszközök is rendelkezésre állnak: képes változtatni a jegybanki tartalékok kamatlábát, és képes a bankközi piac likviditását szabályozni. Ebből adódóan a jegybank hatással van a pénzmultiplikátor nagyságára és – közvetetetten – a háztartások portfólióválasztására is. Ez utóbbi viszont kapcsolatban van az IS-görbe meredekségével is. Ennek következményeként a jegybank nemcsak eltolni képes az IS-görbét a pénzmennyiség megváltoztatásával, hanem a többi eszközével annak meredekségét is befolyásolhatja. Így viszont képes úgy eltolni az LM-görbét, hogy az IS-görbe és a kamatlábszabály metszéspontja változatlan marad: ugyanis az IS-görbe elmozdulását kompenzálja a meredekség megváltozása. Tehát, ha a jegybank elég szofisztikált a monetáris politikai implementáció során, akkor a monetáris politikai stratégia és a makroökonómai elemzés szempontjából mégis elégséges csak az IS-blokkra és a kamatlábszabályra fókuszálni. De felvetődik a kérdés, hogy mi a helyzet akkor, ha a monetáris politikai implementáció mégsem elég szofisztikált. A gyakorlatban az IS-görbe meredekségének a finomhangolása nem biztos, hogy kivitelezhető, mivel ahhoz a jegybankoknak rengeteg olyan információra lenne szüksége, ami nem feltétlenül áll rendelkezésükre. Ezért a tanulmányunkban megvizsgáltuk azt is, hogy mekkora elmozdulást okoz az IS-görbe és a kamatlábszabály metszéspontjához képest, ha az implementálás során az LM-görbe eltolását nem kíséri az IS-görbe meredekségének finomhangolása. Azt találtuk, hogy ha a gazdaságot érő sokkok mérsékeltek (az outputnak +/- 5 százaléknál kisebb ingadozását okozzák), akkor az ebből adódó hiba nem túl nagy. Tehát ilyen esetben az új-keynesi érvelés szó szerint nem igaz, de az ebből adódó hiba a makroökonómiai elemzés szempontjából elhanyagolhatónak tűnik. Tehát mégsem érdemes a bankrendszernek a pénzteremtésben betöltött szerepét tanulmányozni? Ezt ilyen sarkosan nem jelenthetjük ki. Egyrészt, az elemzésünk abban az esetben érvényes, ha a sokkok mérsékeltek, és a monetáris politikát nem korlátozza a nominális kamatláb zéró alsó korlátja. Az további vizsgálat tárgya, hogy likviditási csapda esetén, amikor a zéró alsó korlát effektívvé válik, mennyire maradnak érvényesek az új-keynesi modell következtetései. Másrészt, a monetáris politikai stratégia vizsgálata esetén akkor tekinthetünk el a pénzkínálattól, ha a monetáris politikai implementáció nagyon szofisztikált. De az implementáció csak akkor lehet szofisztikált, ha nagyon pontosan ismerik a pénzteremtés folyamatát. Tehát paradox módon akkor lehet a makroökonómiai elemzésekben eltekinteni a pénzkínálattól, ha a jegybankok nagyon is értik a pénzteremtés folyamatát. A tanulmányban még egy fontos kérdést vizsgáltunk, nevezetesen azt, hogy vajon a modern bankrendszerben is érvényes marad-e a beruházások és megtakarítások közti kapcsolat. Amint a bevezetőben utaltunk rá, a radikális kritikák szerint minden olyan makroökonómiai elemzés alapvetően elhibázott, ami eltekint a kereskedelmi banki pénzteremtés folyamatától. Ennek az érvelésnek az a kulcsa, hogy feltételezik, hogy a hitelnyújtás során a bankok lényegében korlátok nélkül képesek likvid betéteket teremteni, tulajdonképpen saját maguk megteremtik a hiteleik forrását. Ebből adódóan nem végeznek pénzügyi közvetítést, tehát nincs kapcsolat a megtakarítások és beruházások között. A beruházások nem a megtakarításoktól, hanem a banki finanszírozástól függenek. A fenti érvelés kiindulópontja éppen az, hogy eltekintenek a likviditási kockázattól, és a bankok likvid betét teremtésének ebből adódó korlátjától. Ezzel szemben, álláspontunk szerint a pénzteremtés szempontjából a likviditási kockázat kezelése kulcsfontosságú. Ennek ellenére megvizsgáltuk, hogy valóban függetlenek-e a beruházások a megtakarításoktól, ha a bankrendszer nem szembesül likviditási kockázattal. Ebből a célból összehasonlítottuk egy megtakarítási sokk hatását az eredeti modellváltozatban, és abban, ahol hiányoznak a likviditási sokkok. A kapott eredmények mindkét modellváltozatban nagyon hasonlóak, és a megtakarítás változása hatással van a beruházásokra is. Tehát a hagyományos makroökonómiai vélekedés a megtakarások és a beruházások kapcsolatáról nem veszti érvényét. Ennek egyszerű az intuitív magyarázata. Egyrészt, ha a bankok likvid betét teremtését nem korlátozza a likviditási kockázat, akkor is szembesülnek egy másik korláttal, a háztartások és vállalatok pénzkeresletével – lásd erről korábbi blogbejegyzésünket. Tehát a bankok nem tudják a beruházási hiteleiket korlátlanul likvid betétekkel finanszírozni, szükségük van külső hosszú forrásokra is. Márpedig, ha egy külső hosszú forrás finanszíroz egy beruházást, akkor egyértelműen pénzügyi közvetítésről van szó. Másrészt, ha egy beruházást likvid betét finanszíroz, végső soron akkor is pénzügyi közvetítésről van szó, függetlenül attól, hogy eredetileg azt a betétet autonóm módon a maga a bank hozta létre. Egyszerűen azért, mert egy likvid betét csak akkor maradhat meg, ha az találkozik valamely gazdasági szereplő pénztartási igényével. Viszont a pénz, azaz a bankrendszer likvid betétállománya is része a gazdasági szereplők nettó vagyonának. A stock-flow konzisztencia elve miatt egy adott időszakban a nettó vagyon változása megegyezik az adott időszak megtakarításával, mind egyéni, mind aggreagált szinten. Tehát a likvid betétek mögött is végső soron megtakarítások állnak. "
"43","Malatinszky Gábor","A monetáris politika transzmissziós mechanizmusa, vagyis, hogy milyen csatornákon keresztül hatnak a gazdaságra a jegybankok intézkedései, fontos kérdéskör mind a gazdaságpolitikát irányítók mind pedig a gazdasági szereplők számára. Az egyik ilyen csatorna az úgynevezett „információs” csatorna, amelyben a jegybank közvetett módon információt (jelzést) nyújt a gazdaság helyzetéről, illetve a gazdasági kilátásokról a gazdaság szereplői számára. Ezek a jelzések befolyásolhatják a várakozásokat, és ezen keresztül a gazdaság folyamatait. Ezt a jelenséget példák segítségével a legkönnyebb megérteni. Képzeljük el, hogy egy jegybank azt várja, hogy egy külső hatás következtében megemelkedik az infláció az elkövetkező néhány negyedévben. Ahogy a standard közgazdaságtani elméletek megjósolják, a jegybank által az infláció megfékezése céljából végrehajtott kamatemelés csökkenti az inflációs nyomást. A kamatemelés ugyanakkor magasabb inflációt is okozhat, ha a gazdaság szereplői nincsenek tudatában az inflációt várhatóan felgyorsító külső hatásnak, és ennek a bekövetkezése a monetáris szigorítás következtében tudatosul bennük, ami megemeli az inflációs várakozásaikat, és ezáltal magát az inflációt. A részvényárakon keresztül is megfigyelhetjük az előbb leírt hatás működését. Egy kamatcsökkentés következtében megint csak a standard elmélet mentén azt várnánk, hogy a részvényárak emelkednek, hiszen az alacsonyabb kamatok a hitelfelvételt ösztönzik, ami élénkíti a gazdaságot, és a diszkontráta csökkenése is magasabb részvény-értékelést vonzana maga után. Ugyanakkor gyakran előfordul, hogy egy monetáris lazítás jelentős esést eredményez a részvénypiacon. Ennek az oka megint csak a jegybank „jelzésében” keresendő. Egy nem várt kamatvágás a befektetők felé a monetáris politikai döntéshozók azon várakozását is tükrözheti, hogy a gazdasági kilátások romlottak, ami a kereslet és a termelés gyengélkedésében mutatkozhat meg. Ezek a várakozások pedig a részvényárak csökkenéséhez vezethetnek. Mindkét esetben a jegybank olyan információkat közöl közvetett módon a gazdaság szereplőivel, amelyekkel azok addig nem rendelkeztek. Azokat a lehetséges gazdasági, illetve pénz- és tőkepiaci hatásokat, amelyek akkor léphetnek fel, amikor egy jegybank a gazdaság állapotával és kilátásaival kapcsolatban a gazdaság szereplőinek olyan „privát” információkat ad át, amelyeknek azok addig nem voltak tudatában, a közgazdasági irodalomban delphic hatásoknak nevezik. Ezeknek a privát információknak a megléte származhat magából a tényből, hogy a jegybank más és/vagy több információval rendelkezik a gazdaságról, mint a piac, de abból is, hogy ugyanazt az információt más módszerekkel (modellekkel) elemzi és dolgozza föl. A kamatdöntések delphic hatásainak a mérése egy érdekes és fontos területe a monetáris politikával foglalkozó empirikus elemzéseknek, mert segítséggel lehet a monetáris politika minél hatékonyabb végrehajtásában. Ezen hatások létezése ma már jól ismert tény, de a gazdasági, illetve a pénz- és tőkepiaci folyamatokban való megnyilvánulásuk mértéke különböző tanulmányok szerint erősen eltérő. Már a delphic hatások azonosítása is többféle módszerrel történik, és ez egyedül is nagy különbségeket eredményez jelentőségük számszerűsítésében. Az egyik módszer a kamatdöntés által okozott, és a határidős kamatlábak változásával mért meglepetésekben próbálja azonosítani a delphic hatás nagyságát, a meglepetések „információs” tartalmát. Erre is többféle eljárás létezik, és az információs tartalomra vonatkozó becslések 15-től egészen 70 százalékig terjednek. Ezen túl az is vizsgálható és mérhető, hogy a delphic hatásoknak mekkora és milyen szerepük van az eszközárak mozgásában, így például a részvényárakéban. Van olyan tanulmány, amelyik arra a következtetésre jutott, hogy egy kamatemeléshez kapcsolódó delphic hatás átlagosan emeli a részvényárakat, de van olyan is, amelyik szerint ugyanez a hatás átlagosan csökkenti azokat, még ha csak kis mértékben is. A fent említett hatások gazdaságra való befolyásának mértékével kapcsolatos sokféle következtetés fényében a monetáris politika tudományának ezen területe várhatóan továbbra is sok kutatás tárgyát képezi majd. "
"44","Vonnák Balázs","Közel két éve kiemelt téma a világban a visszatérő infláció, amely évtizedes rekordokat döntöget hónapról hónapra az USA-ban, az Egyesült Királyságban és az eurozónában is. Az éves fogyasztói infláció alakulása az USA-ban, az Egyesült Királyságban és az eurozónában Forrás: FRED adatbázis Az érintett, és a globális infláció alakulása szempontjából kulcsfontosságú jegybankok (Fed, Bank of England, EKB) egy ideig a jelenség átmeneti jellegét hangsúlyozták, majd fokozatosan kezdték elismerni, hogy akár tartósabban is velünk maradhat a drágulási tendencia. Végül rászánták magukat a monetáris kondíciók szigorítására, ami magában foglalja a mennyiségi lazítás megfordítását és az irányadó kamatok emelését. Ez utóbbi terén azonban meglepően kevés történt a három nagy jegybanknál. E sorok írásakor az angol jegybank irányadó kamata 1 százalékon, a Fed kamatcélja pedig 0,75 és 1 százalék között áll. Az EKB még nem kezdte emelni betéti kamatát a -0,5 százalékos szintről, de a nyár folyamán várhatóan megteszi az első lépés(eke)t. A kivárásnak számos oka lehet, de minden bizonnyal a múltban végrehajtott, utólag megkérdőjelezhető kamatemelések miatti rossz szájíz az egyik legfontosabb tényező. A Fed 2015 végén elindított „kamatnormalizációs” ciklusa 2018 végén megállt, majd 2019-ben már csökkentettek, végül 2020-ban a koronavírus-járvány kitörése után pillanatok alatt visszaállították a zéruskamat-környezetet. A félbehagyott normalizáció azért is lehet kellemetlen emlék a Fed döntéshozói számára, mert Trump elnök 2019-ben nyíltan támadta a jegybankot, amiért az késlekedett nullára vágni a kamatot, de amit végül mégis megtett. Ez az epizód nem feltétlenül tett jót a Fed tekintélyének. A rossz emlékek játszhattak szerepet abban is, hogy a monetáris stratégia felülvizsgálata során végrehajtott legfontosabb változtatások mind a jövőbeli túlszigorítás kockázatának csökkentését szolgálták (a teljes foglalkoztatottság rugalmasabb kezelése, az inflációs cél aszimmetrikus értelmezése). Az EKB pedig még korábban, 2008 végén és 2011-ben is végrehajtott egy-egy tiszavirág-életű és utólag nehezen értelmezhető szigorítást, így talán nem meglepő, ha most ők is inkább a túlszigorítástól tartanak, mint az elszabaduló inflációtól. A három nagy jegybank késlekedése azonban egyre több megfigyelőben vált ki nyugtalanságot. Nemrég már korábbi jegybankelnökök is megfogalmaztak kritikát a túl laza hozzáállással kapcsolatban – ami elég ritkán szokott előfordulni. Ben Bernanke például hibának nevezte a Fed lassú reakcióját az inflációra. Hasonlóképpen elhibázottnak minősítette a nagy jegybankok tétovázását Mervyn King, az angol jegybank korábbi elnöke, a Bank of England mini szigorításáról pedig úgy fogalmazott, hogy az „elképzelés, miszerint az 1 százalékos kamatnak jelentős hatása lesz az inflációs rátára, valójában nagyon furcsa”. A jegybankok kommunikációjának szigorodásával és a következő hónapokban várható kamatemelésekkel kapcsolatban érdemes két aspektust kiemelni, és ez a két aspektus alátámasztja Bernanke és King aggodalmait. Az egyik a kamatemelés üteme, a másik pedig a kamatok szintje. Ami az ütemezést illeti, érdemes felidézni az úgynevezett Taylor-elvet, ami azt jelenti, hogy a jegybanknak nagyobb ütemben kell a nominális kamatszintet emelni, mint ahogy az infláció emelkedik, amennyiben stabilizálni szeretné ez utóbbit. Mivel az éves inflációs ráták nagyjából 7 százalékponttal emelkedtek az USA-ban, az Egyesült Királyságban és az eurozónában, a kamatoknak legalább ekkora mértékben kellett volna nőniük. Ez pedig nem történt meg, és várhatóan nem is fog. A kamatok szintjét vizsgálva pedig érdemes a reálkamatokkal foglalkozni, ugyanis a monetáris politika transzmissziója szempontjából az fontosabb, mint a nominális kamat. A covid-járvány előtti időszakban a vizsgált gazdaságokban egy 0 százalék körüli kamatszint párosult 1-2 százalékos inflációval, ami mínusz 1-2 százalékos reálkamatot jelent. Az infláció jelenleg 7-8 százalék körül alakul, az irányadó kamat azonban még egyik szóban forgó jegybanknál sem emelkedett 1 százalék fölé, így a reálkamat -8 és -6 százalék közé süllyedt. Hogy megértsük ennek a jelentőségét, vegyük figyelembe, hogy a reálkamat semleges szintjét ezekben a gazdaságokban 0 százalék körülire becsülik, vagyis a monetáris politika jelenlegi irányultsága extrém laza – vagyis a Fed, az EKB és a Bank of England még hónapokig (évekig?) inflatorikus monetáris politikát fog vinni. Mindezek fényében úgy tűnik, hogy nem az a kérdés, vajon elegendő-e az eddigi és a közeljövőben várható szigorítás az infláció megfékezésére, hanem az, hogy mikor jutnak el a meghatározó jegybankok arra a szintre, amikor már monetáris szigorról lehet beszélni. Természetesen, ha bekövetkezik az infláció régóta várt csökkenése, a reálkamat a jegybanki kamatok emelése nélkül is nőhet. De ezzel kapcsolatban tanulságos az EKB korábbi inflációs előrejelzéseit összevetni a tényadatokkal: Az eurozóna inflációja (folytonos kék vonal) és az EKB/eurorendszer előrejelzései Forrás: Philip R. Lane, az EKB főközgazdászának előadása 2022. június 1-én Mindenesetre abban bízni, hogy az inflációt az önnön csökkenése következtében automatikusan megvalósuló monetáris „szigorítás” fogja letörni, nagyjából annyira tűnik megalapozottnak, mint labdarúgásban a 85. percben háromgólos hátrányban arra várva halogatni a cseréket, hogy az ellenfél elkezd öngólokat lőni. "
"45","Horváth Zsófia","A közösségi média egyre mélyebben épül be mindennapi életünkbe. A különböző platformok (Facebook, Instagram, YouTube, TikTok stb.) esetén igencsak dinamikus bővülést figyelhetünk meg, az elmúlt évtizedben 12 százalékos éves átlagnövekedés volt tapasztalható a felhasználók számában. Mi több, a közösségi média nem csak az egyének szintjén nyert nagy teret, hanem megannyi vállalat, sőt még különböző állami szervek is használják az oldalakat hivatalos kommunikációs felületként. A közösségi média térnyerése Forrás: Kepios analysis Kezdetben a közösségi média platformok kifejezetten a felhasználók személyes kapcsolattartására voltak hivatottak. A rendszeren keresztül könnyedén elérhető felhasználói adatok ugyanakkor forradalmasították a funkcióikat és új kapukat nyitottak meg az online világban. Az új digitális információ úttörő változásokat hozott, hiszen az adat lett a XXI. század ’olaja’; a növekedés és a változás alapja. A felhasználók szokásaira irányuló Big Data jellegű adatbázisok pedig igazi aranybányává váltak a piaci szereplők számára. A közösségi média térnyeréséből és a felhasználói adatok értékéből adódóan nem is kérdés, hogy érdemes odafigyelni a piac fejlődésére, illetve szükséges vizsgálni a lehetséges gazdasági hatásokat. A közösségi média létezése előtt a marketing szakemberek sokkal nagyobb kihívásokkal néztek szembe. A vállalatoknak komoly összegeket kellett fizetniük a hagyományos médiában (televízió, újság, rádió) feltűnő reklámokért, abban a reménykedve, hogy a potenciális vásárlókhoz eljut az üzenet. Mostanra ugyanakkor már a közösségi média platformokon keresztül lehetőség nyílik a célközönségre formált hirdetések alkalmazására, amely nemcsak sokkal több potenciális fogyasztót ér el világszerte, hanem az alacsony hirdetési díjakból kifolyólag költséghatékony marketingstratégiát is eredményez. Ez kifejezetten előnyös és jövedelmező a korlátozott forrással rendelkező kisebb márkák vagy vállalkozások számára, hiszen be tudnak szállni a piaci versenybe, ezzel erősítve a gazdasági fejlődést és növekedést (Cui, 2021). A közösségi média platformok megjelenése a munkanélküliségi ráta csökkenését és a termelékenység növekedését is eredményezik. A folyamatosan növekvő technológiai óriások fejlesztéseikkel és bővülő munkaerő-szükségletükkel támogatják a gazdaság működését. Ezen kívül a platformok lehetővé teszik a felületen megjelenő vállalkozások számára, hogy piacukat további potenciális vásárlókkal is bővítsék. A sikeres expanziók által a vállalkozások új munkahelyeket teremtenek, valamint az egyre erősödő piaci verseny és az információk (például vásárlói vélemények) könnyű elérhetősége következtében termékeik és szolgáltatásaik folyamatos fejlesztésére törekednek. Ráadásul a közösségi média világa megteremtett egy teljesen új foglalkozást is, az influenszerek megjelentek a munkaerőpiacon. Ez a fiatalok körében egyre népszerűbb foglalkozás egyébként kifejezetten jövedelmező: a Forbes listája szerint a legnépszerűbb TikTok influenszer 17,5 millió dollárnyi bevételre tett szert 2021-ben.    A közösségi média vásárlási szokásokra gyakorolt hatása olyannyira jelentős, hogy egy tanulmány empirikus eredményei alapján még a lakáspiaci árakat is befolyásolja. Bailey és szerzőtársai (2018) eredményei rámutatnak arra, hogy a társadalmi interakciók milyen fontos szerepet játszanak az egyének befektetési magatartásában. Kimutatták az Egyesült Államok lakáspiacára, hogy az emberek nagyobb valószínűséggel hajtanak végre jelentős ingatlanbefektetést, miután Facebookos közösségi hálózatukból információt szereztek arra vonatkozóan, hogy a lakásárak emelkednek az ország többi részén. A közösségi média erejét tehát nem lehet figyelmen kívül hagyni, különösképpen a gazdasági fejlődés és növekedés szempontjából. Elég csak arra gondolni, hogy például 2019-ben a Facebook kacérkodott azzal a gondolattal is, hogy egy kriptovalutát fejleszt a platformjára. A Libra nevű kriptovaluta bevezetése végezetül nem valósult meg, de az ötlet jól demonstrálja, hogy a közösségi média milyen mértékben lenne képes megváltoztatni a gazdaságot a jövőben. Egy ilyen eset jelentős hatással lenne erre a szabályozatlan piacra és a globális pénzügyekre. "
"46","Kolozsi Pál Péter","Ha csak ezt a blogot nézzük, már mi is nagyon sokat írtunk a környezeti fenntarthatóság jelentőségéről (ezeket a cikkeket itt találja meg összegyűjtve), és persze rajtunk kívül is könyvtárnyi irodalom született és születik minden bizonnyal épp most is a kérdéssel kapcsolatban. Nem is szeretném a sokak által ismert érveket megismételni, hanem csak arra mutatnék rá röviden, hogy miképp kapcsolódik a zöld fordulat az előttünk kibontakozó új korszak kritikus területeihez – és miért lehet a zöld fordulat a 21. század sikerének kulcsa. Számos jele van, hogy új korszak küszöbén állunk (a részletekért mindenkinek ajánlom figyelmébe a napokban megjelent Új fenntartható közgazdaságtan című vitairatot és szakkönyvet), ami alapvetően tudás-, érték- és kultúraalapú lesz, amiben az adatok és a mérés jelentősége felértékelődik, a közérdek primátusa lesz megfigyelhető a magánérdekkel szemben, az állam szerepe átalakul – és mindenek előtt ami alapvetően a fenntarthatóság gondolati forradalma köré épül majd, legyen szó gazdasági, pénzügyi, társadalmi, vagy ökológiai fenntarthatóságról. A fenntarthatóság fókuszba kerülése önagában felértékeli a zöld kérdést, de különösen érdemes erre a területre figyelni, ha hiszünk abban, hogy az ezen a téren felmutatott előrehaladás alapjaiban határozhatja meg, hogy egy adott vállalat vagy nemzetgazdaság miképp boldogul majd a következő évtizedekben – márpedig bőven vannak arra utaló jelek, hogy a zöld fordulat lehet a 21. század sikerének kulcsa. A számos lehetséges érvelés közül ebben a bejegyezésben egy aspektusra szeretnék fókuszálni, mégpedig egy talán kevésbé megszokottra, amihez a tavaly, 99 éves korában elhunyt Kopátsy Sándor szellemi hagyatékát hívom segítségül. Kopátsy egyik fő műve volt a 2000-ben megjelent, most pedig újra kiadott„T.E.T.T. – A minőség társadalma” című esszégyűjtemény. Ebben a könyvében Kopátsy amellett érvel, hogy a fejlett társadalmakban az értéket és a hatékonyságot négy tényező, a természet (T), az erkölcs (E), a tudás (T) és a tehetség (T) szorzata fejezi ki. Ezek lesznek a jövő szűkösen rendelkezésre álló erőforrásai, amelyek értéke, ázsiója így emelkedni fog. A következőkben azt mutatom be, hogy a zöld fordulat miképp kapcsolódik ehhez a négy tényezőhöz, illetve miért mondhatjuk, hogy a zöld lépések erre a négy kihívásra reflektálnak. Ha a jövő a fenntarthatóság köré szerveződik, akkor annak természetszerűleg a zöld fordulat lesz az egyik pillére. Különösen mert mindenhez kapcsolódik, amitől a jövőben az értékteremtést várjuk – a természethez, az erkölcshöz, a tudáshoz és a tehetséghez. "
"47","Banai Ádám","A közbeszédben, a szervezetek, vállalatok életében és általában a mindennapjainkban egyre erőteljesebben jelenik meg a klímaváltozás elleni küzdelem szükségessége. A jegybankok között is egyre inkább uralkodóvá válik az a nézet, hogy minden lehetséges eszközt meg kell ragadni, amivel támogatni lehet ezt a harcot. Ennek számtalan megnyilvánulási formája van. Például kedvezőbb betételhelyezési lehetőséggel ösztönzik a bankokat zöldebb hitelezésre (kínai jegybank), az eszközvásárlásokat zöldítik (Bank of England) vagy akár ki is zárnak programjaikból olyan szektorokat, amelyek károsítják a környezetet (Riksbank), illetve kedvező finanszírozást nyújtanak zöld hitelezéshez (MNB). Ezek az eszközök végső soron mind konkrét, anyagi ösztönzőt nyújtanak egyes piaci szereplőknek, amiért cserébe a zöld szempontok erőteljes figyelembevételét várják el a jegybankok. Az anyagi ösztönző fontosságát egy, az MNB által végzett kérdőíves kutatás is alátámasztotta (Hergár és Szolnokiné, 2021). Az eredmény alapján elsősorban akkor választanak környezeti és fenntarthatósági célokhoz köthető hiteleket és befektetéseket a fogyasztók, ha azok anyagilag is megérik. Itt a blogon is írtunk már arról, hogy a direkt anyagi ösztönzők mellett, illetve azt kiegészítve kiemelten fontos a mérés, a rendelkezésre álló információk felhasználásának minél szélesebb körű elterjedése. Állami, jegybanki oldalról a mérés segít abban, hogy megértsük, mit is csinálunk valójában és hol lehet a legjobban beavatkozni. Ezen túl bármely szervezetnél igaz lehet, hogy önmagában a valós kép megismerése anyagi ösztönzők nélkül is adhat egyfajta motivációt a jó gyakorlatok implementálására akár plusz költségek árán is. Kérdés, hogy ez csak a szervezetekre, vállalatokra igaz, akiknek a nap végén akár áttételesen is (pozitívabb megítélés), de lehet anyagi haszna is belőle, vagy a mindennapi embereket is befolyásolja a mérés. A német jegybank kutatói ennek megértésére tettek kísérletet nemrég megjelent tanulmányukban (Bernard et al, 2022). Azt vizsgálták egy kérdőíves kutatásban, hogy a CO2 kibocsátást ellensúlyozó lépéseknek változik-e a támogatottsága, ha ennek mikéntjéről információt kap az egyén. Egész pontosan megkérdezték a résztvevőket, hogy egy mallorcai repülőút esetében mekkora összeget lennének hajlandóak fizetni olyan projekt finanszírozására, ami az út CO2 kibocsátását ellensúlyozza. Ezután a kérdőívben résztvevők egy részének (a „kezelt csoport”) jelezték, hogy a klímaváltozás egyik legfontosabb oka a CO2 kibocsátás, ami mérsékelhető a túlzott húsfogyasztás visszafogásával vagy a szükségtelen repülő és autóutak csökkentésével. A „kontroll csoport” viszont nem kapott ilyen információt. Később a kérdőívben az elsőhöz hasonló kérdést tettek fel egy repülő út CO2 kibocsátásának ellensúlyozásával kapcsolatban. Ezek alapján arra a következtetésre jutottak, hogy az informált résztvevőknél szignifikánsan, pozitívan változott a hozzájárulásra való hajlandóság a „kontroll csoporthoz” képest (természetesen figyelembe véve a szocio-demográfiai adottságokat). Vagyis az információ (vagy az információ megerősítése, a figyelemfelhívás) önmagában növeli a klímaváltozás elleni harcban való részvételi hajlandóságot akkor is, ha ezzel egyébként aktuálisan egyéni haszon nem jár együtt. Természetesen az eltérő társadalmi csoportok reakciója is eltérő mértékű. Jelentős pozitív változás elsősorban a magasabb jövedelműeknél volt tapasztalható, ami összhangban van azzal, hogy nekik a lehetőségük is nagyobb anyagilag támogatni ilyen típusú kezdeményezéseket. Némiképp meglepő módon erősebb pozitív hatást vált ki az információ az idősebb generációnál, mint a fiatalok vagy a középkorúak esetében. Ez természetesen adódhat abból is, hogy a fiatalabb generációknak egyébként is nagyobb a hajlandóságuk ilyen típusú ügyek támogatására. A klímaváltozás problémájára egyébként is érzékenyebb embereknél az információ hatása viszont összességében erősebb, ami némiképp árnyalja az előbbi megállapítást. Az egyes csoportok közötti eltérés természetes, és jól mutatja, hogy egyáltalán nem mindegy, hogyan motiváljuk a különböző társadalmi csoportokat a közös küzdelemben való részvételre. Az egész biztos, hogy szükséges minél szélesebb körben, minél precízebben, a mindennapi élethez igazodva bemutatni a környezeti fenntarthatóság fontosságát, és az egyéni részvétel széleskörű lehetőségeit. "
"48","Neszveda Gábor","Tényleg a GDP-növekedés az igazi gazdasági cél? Régóta sokan teszik fel ezt a kérdést, mivel ez a közgazdasági gondolkodás egyik központi feltételezése. Az érvelés alapja, hogy a GDP növekedése több értéket jelent, és így a társadalom számára nagyobb jólétet és boldogságot eredményez. Viszont az Easterlin paradoxon (Easterlin és O’Connor, 2020; Easterlin, 1974) alapján ez az összefüggés sokkal bonyolultabb és törékenyebb, mint azt sokszor gondolják. Az Easterlin paradoxon azon empirikus eredményen alapul, hogy hosszú távon a gazdasági növekedés nem okoz érdemi növekedést a boldogsági szintben (Easterlin és O’Connor, 2020; Easterlin, 1974). Ez nemcsak hosszabb amerikai adatokat vizsgálva, de középtávon európai, ázsiai adatokon is kimutatható. Annak ellenére, hogy ez az eredmény ennyire erős és ennyire sok ország esetében megfigyelhető, sok kritikát és ellentmondónak tűnő eredményt is publikáltak az elmúlt több mint 40 évben. Kahneman és Deaton (2010) szerint a magasabb jövedelem egy bizonyos összegig mindenképpen magasabb boldogsági szintet jelent, vagyis megkérdőjelezhető, hogy a jövedelemnek ne lenne hatása. A tanulmány egész pontosan azt mutatja meg, hogy bár az Egyesült Államokban 75 ezer dollár éves fizetés felett nincs jelentősége a jövedelemnek a boldogság szempontjából, alatta igenis van, főleg a legszegényebbek körében.  Viszont az egyéni szinten a jövedelem és a boldogság közötti kapcsolat nem mond ellent annak, hogy a gazdasági növekedés nem okoz érdemi boldogságnövekedést. Hiszen az előbbi egy keresztmetszeti megfigyelés, tehát egy adott időpontban igaz, hogy a gazdagabbak boldogabbak a mélyszegényeknél. Az viszont ettől még ugyanúgy igaz lehet, hogy egy gazdasági növekedési időszak után a társadalom átlagos boldogsági szintje nem változik. A pszichológiai és viselkedési közgazdaságtani eredmények magyarázatot tudnak adni ezekre az eredményekre egy egységes gondolati keretben. A kulcsgondolat a referenciaszint kérdése. Ezen belül is számos kutatás vizsgálta már, hogy a boldogság és a referenciaszintünk hogyan függ össze. Általános eredmény, hogy a környezetünk alapján ítéljük meg a helyzetünket, és az alapján vagyunk elégedettek vagy sem. Tehát nem önmagában értékeljük a vagyonunkat vagy jövedelmünket, hanem a többiekhez képest (például Clark és szerzőtársai, 2008; Senik, 2009).   Ha főleg a környezetünkhöz viszonyítunk, akkor érthető, hogy miért boldogabbak a tehetősek a szegényeknél, de miért nem okoz általános javulást a folyamatos GDP-növekedés. Viszont ez teljesen új modellezési helyzetet teremt a közgazdaság számára, hiszen a GDP növekedés önmagában nem egy helyes cél, ha nincsenek mellette a megfelelő kiegészítő feltételek.  Összességében a közgazdaságtannak sokkal jobban be kell építenie a pszichológia és a boldogságot elemző kutatások eredményeit a modelljeibe, ha el akarja kerülni az Easterlin paradoxonhoz hasonló jelenségeket. Vagyis azt, hogy hiába sikerül komoly erőfeszítések árán növelnünk gazdasági eredményeinket, ez nem segít hozzá minket egy boldogabb társadalomhoz. "
"49","Kolozsi Pál Péter","A következő 25-30 évben 100 ezer milliárd dollárt kellene klímaberuházásokra költeni, azaz nagyságrendileg annyi, mint a világ éves GDP-je. Az összeg felfoghatatlan, de a kihívás is az. Az egyelőre nem evidens, hogy ezt a hatalmas összeget miképp tudja majd a világ pénzügyi rendszere rendelkezésre bocsátani, de az biztos, hogy bármilyen megoldásban is gondolkozunk, annak feltétele lesz, hogy tudjuk: honnan hova szeretnénk eljutni, az egyes gazdasági szereplők milyen mértékben vannak kitéve a kapcsolódó kockázatoknak. A zöld pénzügyi átállás elengedhetetlen feltétele tehát, hogy ismerjük az egyes gazdasági entitások és eszközök klímakitettségét. A nehézséget az jelenti, hogy a klímakockázatok esetében a szokványos módszerekkel nem végezhető el a banki mérlegekre gyakorolt hatás vizsgálata, miközben a hatások nemlineáris jellegűek lehetnek, így bizonyos folyamatok vagy események jelentős, a vártnál nagyobb károkhoz is vezethetnek. Lássuk, melyek azok a kihívások, amelyek a klímakockázatok mérése tekintetében a szakirodalom, illetve a követett gyakorlat alapján a legrelevánsabbak! A klímakockázat mérésének két pillére az adatok és a módszertan, így a kihívások is ebben a két szegmensben azonosíthatók. Az alábbiakban egy friss tanulmány fő következtetései következnek. Egy értékpapírpiaci szegmens akkor működik megfelelően, ha a köré épült piaci ökoszisztéma hatékonyan és jól funkcionál (érett piacok). A piaci ökoszisztéma a zöld eszközök piacán még kialakulóban van, nem szilárdult meg. Ennek kapcsán a legfontosabb rendszerelemek dinamikusan változnak, fejlődnek: befektetői bázis; kibocsátói kör; piaci legjobb gyakorlatok; szabályozói elvárások; adatbeszállítók piacának, szolgáltatásaiknak tisztulása. Sok tehát a kihívás, de kérdés, hogy erre miképp lehet és érdemes reagálni. Mondhatjuk a sok nehézség és buktató láttán, hogy így nem is érdemes belevágni. Kérdés azonban, hogy ez-e a helyes hozzáállás – vagy pedig az, hogy a klímaváltozás nem-lineáris jellegére és a rendelkezésre álló egyre kevesebb időre tekintettel megtesszük azokat az első lépéseket, amikre módunk van. A jegybanki világ egyre nagyobb része a második opcióra szavaz. A gazdaság sikeres zöld transzformációjának előfeltétele, hogy a pénzügyi piacok figyelembe vegyék, megfelelően értékeljék a klímakockázatokat. A transzparencia alapja pedig az adat, aminek értékeléséhez, elemzéséhez megfelelő módszertanra van szükség. A zöld piacok és a transzparencia fejlődéséhez a szabályozói, jegybanki oldal megfelelő hozzáállása nélkülözhetetlen, és itt láthatóak pozitív tendenciák. A klímakockázati jelentések mellett a makro- és mikroprudenciális intézkedések, valamint egyes országokban (például Magyarországon) a monetáris politikai eszközök is egyre inkább reflektálnak a klímakockázatokra, ami azt mutatja, hogy a jegybanki világban elkezdődött a „zöld fordulat”. "
"50","Vonnák Balázs","A jelenleg is zajló orosz-ukrán háború fényében (vagy árnyékában?) talán szükségtelen ecsetelni, hogy a geopolitikai konfliktusok jelentős gazdasági károkat okoznak, és gyakran nemcsak a hadviselő felek gazdaságában, hanem sok más közvetetten érintett országban is. Az is biztonsággal kijelenthető, hogy az elmúlt évszázadban a GDP legnagyobb kilengéseit jelentős részben háborúk és az azokat követő újjáépítések okozták. Hogyan mérhető meg a geopolitikai események, kockázatok gazdaságra gyakorolt hatása? Erre a kérdésre ad egy megoldást Dario Caldara és Matteo Iacoviello az American Economic Review-ban minap megjelent tanulmányukban (Caldara és Iacoviello, 2022). A szerzők első lépésben létrehoznak egy indexet, amely a geopolitikai kockázatokat számszerűsíti. Ehhez az automatizált szövegelemzés vagy más néven szövegbányászat (text mining) eszközét használják. Számítógépes algoritmusuk a legnagyobb angol nyelvű napilapok (New York Times, Washington Post stb.) híreit fésüli át szisztematikusan egészen 1900-ig visszamenőleg olyan szavakat, szókapcsolatokat keresve, amelyek növekvő geopolitikai kockázatokra utalnak (például „háború”, „nukleáris fegyver”, „terror”, „blokád” stb.). Az ilyen tartalmú cikkek aránya lesz végül a geopolitikai kockázat (geopolitical risk, GPR) indexe. A geopolitikai kockázat indexének alakulása 1900-tól napjainkig Forrás: Caldara és Iacoviello (2022), 3. ábra A fenti ábra tanúsága szerint az index jól ragadja meg a nagyobb geopolitikai eseményeket (világháborúk, koreai háború, World Trade Center elleni támadás stb.). Az értékét természetesen nem ez adja, ugyanis a jelentősebb háborúkat, terroreseményeket könnyű lenne felsorolni, és pusztán ez alapján készíteni egy indikátort. Ami miatt a GPR nagyon hasznos lehet, az az, hogy egyrészt ezen események relatív súlyát is számszerűsíteni tudja. Az ábráról például leolvasható, hogy a két világháború kitörésével nagyjából kétszer olyan intenzíven foglalkozott a korabeli sajtó, mint a 2003-as iraki háborúval. Ha ez a metrika jól adja vissza, hogy a gazdasági szereplők számára milyen mértékben növelték ezek az események a jövővel kapcsolatos bizonytalanságot, pontosabb képet kaphatunk a döntéseiket meghatározó tényezők fontosságáról. További előnye az indexnek, hogy nem feltétlenül egy adott esemény realizálódását jelzi, hanem bizonyos esetekben egy kockázat felbukkanását, ami azért fontos, mert a beruházási döntéseket a jövőre vonatkozó várakozások formálják, és egy háború kitörésének lehetősége lehet közel akkora hatású, mint maga a háború. Végül az is nagyon fontos, hogy olyan kisebb geopolitikai fejlemények hatását is rögzíti, amely évtizedekkel később esetleg a feledés homályába merült, de akkor jelentős mértékben rontotta az üzleti légkört. A szerzők ezután egy empirikus modellben használják fel az indexet, és megbecslik, hogy a geopolitikai kockázatok megugrása hogyan hat a gazdaságra. Eredményeik nem különösebben meglepőek – a beruházások, a felhasznált munka, a tőzsdeindex és a kamatok legalább két évre visszaesnek –, de visszaigazolást adnak arra vonatkozóan, hogy az általuk konstruált mutató ténylegesen azt ragadja meg, amit kell. Ezen felül azt is megmutatják, hogy az extrém nagy gazdasági visszaesés valószínűsége is jelentősen megnő a geopolitikai kockázatok növekedése következményeként. A GPR index kétszórásnyi növekedésének hatása különböző gazdasági változókra Forrás: Caldara és Iacoviello (2022), 9. ábra Remélem, hogy a geopolitikai kockázatok indexe a jövőben alacsony szintre süllyed, és tartósan ott maradva egy unalmas indikátorrá változik, azonban az emberi természetet ismerve ez nem túl valószínű. Mindenesetre már van egy hasznosnak tűnő eszközünk annak előrejelzésére, hogy a dolgok rosszra fordulása esetén milyen méretű gazdasági lassulás, visszaesés várható. „A háború kártékony, és nemcsak a legyőzött, a győztes számára is.” (Ludwig von Mises) "
"51","Neszveda Gábor","A tőzsdék létezése óta újra és újra felmerülő gondolat, hogy a pszichológia erősebb tényező lehet az árfolyamok alakulásában, mint bármi más. Gondolhatunk a híres tulipán buborékra vagy akár csak arra, hogy a híres fizikus és nagyszerű matematikus Isaac Newton is rengeteg pénzt veszített a Brit Déltengeri Társaság részvényein. Bár a pszichológia fontossága sokaknak egyértelmű, nehéz ezt tudományos pontossággal is megragadni és leírni. A viselkedési pénzügyek többek között ezt a célt próbálja meg elérni. Ebben az írásban néhány ilyen eredményt foglalok összes és nyújtok további olvasnivalót az érdeklődök számára. Működik egyáltalán? Az első nagy kérdés, hogy van-e értelme tudományos cikkeket olvasni a témában. Ha tényleg működik az, amit egy tudományos cikk leír, akkor az közös tudássá válik, és a hatása teljesen elmúlik. Ez egy nagyon ismert gondolatmenet, de sok kutatás ezzel ellenkező eredményre jutott. McLean és Pontiff (2016) például azt találták, hogy bár a tudományos publikálás hatására csökken egy-egy stratégia jövedelmezősége, mégsem tűnik el. Ráadásul Van Gelderen és Huij (2014) azt is megmutatták, hogy azok az intézményi befektetők, akik alkalmazzák a tudományos eredményeket, jobb teljesítményt nyújtanak.  Véges figyelem és számolási kapacitás Ha működik, akkor miért működik? Erre az egyik leggyakoribb válasz és megközelítés, hogy egyszerűen az ember figyelme és elemzési kapacitása véges még számítógépek segítségével vagy csapatban is. Nem beszélve arról, hogy a mai tőzsdei forgalom nagyon nagy részét még mindig kisebb, egyéni befektetők adják, akik kifejezetten kevés időt tudnak szánni alaposabb elemzésekre és hírek figyelésére. Irracionális kisbefektetők A kisbefektetők kapcsán nem csak a véges erőforrásokat szokták vizsgálni, hanem kifejezetten az irracionális gondolkodást is és annak a hatását (Kogan és szerzőtársai, 2006) vagy a hangulatváltozásokat. Például a zenei stílus, mint a hangulat egy mérőszáma is – úgy tűnik – befolyásolja a tőzsdei árfolyamokat. Ugyanígy jellemző az átlagos emberekre (nem intézményi befektetőkre), hogy még kísérleti környezetben is kialakulnak tőzsdei buborékok – még akkor is, ha végig pontosan ismert az értéke egy befektetésnek. Erre sikeres kereskedési stratégiákat is lehet építeni, amire a Nobel emlék-díjas Thaler valós stratégiái is jó példák. De példa a nem szokványos kisbefektetői viselkedésre a szintén Nobel emlék-díjas Tversky és Kahneman (1992) elmélete, a kilátáselmélet, ami jól magyarázhatja a tőzsdei árfolyamokban megfigyelhető momentumot. Ehhez hasonlóan a kilátáselmélet azt is magyarázza, miért lehetnek túlárazottak azok a részvények, amelyek lottószerűen nagy nyereményeket hozhatnak kis eséllyel. De miért nem használják ezt ki? Sok ok lehet, amiért ezek a félreárazások megmaradnak, de még az sem egyértelmű, hogy a nagybefektetőknek érdekükben áll korrigálni az árfolyamot. Például egy túlzott hangulatot sokszor érdemesebb meglovagolni, mintsem ellene kereskedni. "
"52","Horváth Zsófia","A felsőoktatási felvételi időszak alatt rengeteg lelkes hallgató próbálja feltérképezni a különböző intézményeket annak reményében, hogy sikerül megtalálnia a számára legmegfelelőbb egyetemi képzést. Ezek a diákok biztosan számtalanszor láttak különböző egyetemi felhívásokat, amelyekkel arra hivatkozva próbálták meggyőzni a felvételizőket a jelentkezésre, hogy az adott intézmény milyen előkelő helyen szerepel a nemzetközi egyetemi rangsorokban. Ugyanakkor jogosan merülhet fel a kérdés: mégis ki(k)nek a véleménye szerint, illetve milyen szempontok alapján állítják fel az egyetemi rangsorokat? A nemzetközi egyetemi rangsorokat különböző folyóiratok, szervezetek, vállalatok és kutatóközpontok szakértői és akadémikusai állítják össze éves rendszerességgel. A nyomtatott sajtóban és online formában is közzétett rangsorok az egyetemek kiválóságát megragadó indikátorok különböző súlyozásával készülnek: az oktatási minőség, a kutatási tevékenység, a munkavállalók és az alumni hallgatók befolyása és díjainak száma, a nemzetköziesség a finanszírozási feltételek, a hallgatói lehetőségek, a történelmi hírnév, a diplomások elhelyezkedése, valamint a piaci kapcsolatok különféle kombinációit veszik figyelembe. Az egyetemi rangsorok kategorizálhatók globális vagy földrajzi térségre vonatkozóan, illetve a teljes intézményi listák mellett találhatunk szakterületek szerinti besorolást is. A továbbiakban kizárólag a globális, tudományterület szerint nem megbontott egyetemi rangsorokkal fogok foglalkozni. A három legrégebbi és legtekintélyesebb nemzetközi egyetemi rangsort a Quacquarelli Symonds (QS), a Times Higher Education (THE) és a ShanghaiRanking Consultancy (the Academic Ranking of World Universities; ARWU) készíti. Nem kérdés, hogy ezek a rangsorok erőteljes létjogosultsággal rendelkeznek a felsőoktatási tudományterületeken, valamint a legfontosabb információs bázisoknak minősíthetők az intézmények összehasonlítása során. Ugyanakkor egy laikus embernek igencsak nagy kihívást jelenthet a különböző rangsorolási formák közötti kiigazodás, hiszen roppant nehéz eldönteni, hogy melyik nemzetközi listának lehet hinni. Vegyünk is néhány éllovas felsőoktatási intézményt példaként, és nézzük meg, hogyan teljesítenek a különböző nemzetközi egyetemi rangsorokban (2021-es egyetemi rangsorokat vizsgáltam meg, mivel az ARWU még nem közölte a 2022-es évre vonatkozó adatokat): A fent említett példák nagyon jól szemléltetik, hogy a különböző rangsorok között látványos különbségek vannak, így roppant nehéz a választott egyetem teljesítményének objektív megítélése, egy egységes világrangsorban való elhelyezése. A nemzetközi egyetemi rangsorok értelmezésekor tehát fontos szemügyre vennünk az adott rangsor összeállításának módszertanát. Az alkalmazott indikátorok ismerete megkönnyítheti az egyes felsőoktatási intézmények szubjektív szempontok szerinti megítélését, s így a számunkra elméletileg ideális felsőoktatási intézmény kiválasztását. Az egyetemi rangsorok módszertanának egyszerűsített összehasonlítása Forrás: saját szerkesztés és csoportosítás a különböző módszertanok alapján QS World University Rankings A QS nemzetközi egyetemi rangsort 2004 óta állítja össze a brit Quacquarelli Symonds, amely a világ felsőoktatási intézményeinek elemzésére szakosodott vállalat. A QS World University Rankings hat következetes és rendkívül egyszerű mérőszám alapján állítja össze rangsorát, amely alapján egyértelműen össze tudja hasonlítani az adatbázisában szereplő közel 1300 egyetem teljesítményét. A globális rangsorok többségére jellemző, hogy a legnagyobb hangsúlyt az egyetemek kutatási teljesítményére helyezik. A QS indikátorai között is a tudományos hírnév szerepel a legnagyobb, 40 százalékos súllyal. A QS akadémiai felmérése több mint 130.000 felsőoktatási szakértő véleményét gyűjti össze, és ez alapján méri a világ egyetemein folyó kutatási tevékenység minőségét. A kutatás fontosságát tovább nyomatékosítva a QS 20 százalékot szentel a tudományos idézettségnek is. A karonkénti idézettségi mutató kiszámításához figyelembe veszik az intézmény munkatársai által publikált tudományos írások idézettségét – az Elsevier Scopus-t, a világ legnagyobb tudományos folyóirat-adatbázisát használva -, és az egyetem különböző karjain oktatók létszámát egy ötéves periódusban. A kutatáson kívül az oktatás a felsőoktatási intézmények teljesítmény megítélésének másik kulcsfontosságú eleme. Az oktatási minőséget köztudottan nehéz mérni, ugyanakkor a QS szerint ez a tanár/diák aránnyal ragadható meg a leghatékonyabban, így ez is 20 százalékos súllyal szerepel az indikátorok között. Minél magasabb az egy hallgatóra jutó oktatók száma, annál kisebb teher hárul az oktatókra, amely végső soron jó hatással lesz az oktatás minőségére. Az egyetemi rangsorokban fontos szerepet játszik a külső megítélés is, így a munkaadói reputációs mérőszám 10 százalékos súlyt képez a vizsgált listában. A QS munkaadói felmérésében több mint 75.000 munkavállaló válasza alapján azonosítják azokat az intézményeket, amelyekből a legkompetensebb, leginnovatívabb és leghatékonyabb munkavállalók érkeznek. A QS további 5-5 százalékkal veszi figyelembe a nemzetközi oktatók és a nemzetközi hallgatói arányát, mivel egy nemzetközileg erősen beágyazott és nagy hírnévvel rendelkező egyetem képes bevonzani kiváló oktatókat és hallgatókat a világ minden tájáról. Times Higher Education World University Rankings A THE 2004 óta szolgáltat teljesítményadatokat a különböző felsőoktatási intézményekről, ugyanakkor a jelenleg használt rangsorolási módszertant csak 2010-től vezették be. 2004 és 2009 között a Times Higher Education a Quacquarelli Symonds-al együttműködve tette közzé a globális egyetemi rangsorát, amelyet Times Higher Education-QS World University Rankings néven ismertek. Ezt követően a Times Higher Education kivált a QS-ből, hogy a Thomson Reuters-el együttműködve egy új rangsorolási módszertant hozzon létre, amelyet azóta is minden évben közzétesznek. A Times Higher Education World University Rankings a kutatásintenzív egyetemek teljesítményét hasonlítja össze 13 különböző indikátor alapján, amelyeket 5 terület szerint lehet csoportosítani: oktatás, kutatás, idézettség, nemzetköziesedés és tudástranszfer. A THE egyetemi rangsor a QS-nél jóval nagyobb, 30 százalékos súllyal szerepelteti az oktatás minőségét, amelynek pontosan a felét az intézmények oktatási presztízse adja. Az úgynevezett tudományos reputációs felmérésben az egyetemek oktatási és kutatási renoméját vizsgálják évről évre, közel 22.000 fős reprezentatív mintanagyság mellett.  A Times Higher Education számára kiemelten fontos ezen kategórián belül a hallgatók és oktatók aránya (4,5%), a doktoranduszok és az alapképzésekben résztvevő hallgatók aránya (2,25%), a kitűntetett doktoranduszok és egyetemi akadémikusok aránya (6%), valamint az intézményi bevétel (2,25%). A felsorolt indikátorok érzékeltetik az adott intézmény elköteleződését az akadémikusok következő generációjának kinevelése iránt, valamint a doktori képzésben résztvevők minél nagyobb aránya is az oktatás minőségéről és az egyetem tudományos vonzerejéről tanúskodik. Az intézmények kutatási tevékenysége az oktatás minőségével azonos, 30 százalékos súllyal szerepel a vizsgált globális rangsorban. Ebben a kategóriában a leghangsúlyosabb mutató a kutatói kiválóság és hírnév (18%), amely a fentebb ismertetett tudományos reputációs felmérésből kerül kiszámításra. A kutatási bevételek, valamint a kutatási produktivitás pedig 6-6 százalékos súllyal szerepel a kutatási kategóriában. A produktivitás mérésére az Elsevier Scopus adatbázisában elérhető tudományos folyóiratokban megjelent publikációk intézményi méretre skálázott számát használják. A kutatási tevékenységhez szorosan kapcsolódó idézettség, avagy kutatási befolyás 30 százalékát teszi ki a Times Higher Education egyetemi rangsorának. Ez a kutatási hatásmutató vizsgálja a felsőoktatási intézmények szerepét az új ismeretek és tudományos gondolatok terjesztésében, amelyet az egyetem munkatársai által publikált tudományos írások idézettségével mérnek az Elsevier Scopus adatbázisa alapján egy ötéves ablakban. Egy egyetem sikerét annak nemzetközi hírnevével is lehet azonosítani, így a nemzetköziesség is fontos indikátora a THE egyetemi rangsornak. A külföldi hallgatók és nemzetközi munkatársak aránya (2,5-2,5%), valamint a nemzetközi együttműködések (2,5%) együttese adja a kategória 7,5 százalékos súlyát. Az egyetemek alapvető küldetése továbbá, hogy innovációkkal, találmányokkal és tanácsadással segítse a különböző piaci szektorokat. Az úgynevezett tudástranszfert az ipari bevételeken keresztül lehet megragadni, hiszen az megmutatja, hogy egy adott intézmény mekkora kutatási bevételre tesz szert a piacról. Ez a kategória 2,5 százalékos súlyozással szerepel a THE egyetemi rangsorban. Academic Ranking of World Universities Az ARWU vagy más néven a Shanghai Ranking 2003 júniusában jelent meg először a kínai Shanghai Jiao Tong Egyetem kiadásában. Az éves rendszerességgel kiadásra kerülő rangsort 2009 óta a Shanghai Ranking Consultancy, egy független felsőoktatási hírszerzési szervezet adja ki. Az ARWU évente több mint 1800 egyetemet rangsorol hat objektív indikátor alapján, amelyből a legjobb 1000 egyetem rangsorát teszik közzé. A felsorolt nemzetközi egyetemi rangsorok közül az ARWU bizonyul a leginkább kutatásorientált listának. Az ARWU módszertanában ugyan több indikátor is szerepel, mégis elmondható, hogy ezek nagy része kifejezetten a kutatási tevékenységet értékeli. A kutatási eredményeket a Nature and Science folyóiratokban az elmúlt 5 évben megjelent cikkek számával, valamint a Science Citation Index Expanded (SCI-EXPANDED) és a Social Sciences Citation Index (SSCI) adatbázisában hivatkozott tanulmányok számával méri egyaránt 20-20 százalékos súllyal. A tudományos munkásság jelentőségét tovább növelve, az ARWU további 20 százalékos súllyal veszi figyelembe a tudományos művekben gyakran idézett kutatók számát. Az oktatás minősége csak 10 százalékát teszi ki a teljes módszertannak, amelyet az intézmény alumni hallgatóinak (mindazok, akik alapképzési, mesterképzési vagy doktori fokozatot szereztek az egyetemen) Nobel-díjainak és Fields-érmeinek számával mér a Shanghai Ranking Consultancy. Nemcsak a korábbi hallgatók esetében kapnak kiemelt figyelmet a rangos elismerések, hanem az intézmény munkatársainak díjai is nagy mértékben, egészen pontosan 20 százalékos súllyal jelennek meg. Az ARWU 6. indikátora az egyes egyetemek egy főre jutó teljesítményét mutatja és a módszertan egytizedét teszi ki. Az úgynevezett PCP mutató a fenti öt index súlyozásának és a teljes munkaidőben oktatók létszámának aránya. Tehát mitől is igazán jó egy egyetem? Melyik rangsornak lehet leginkább hinni? A fenti példák kivétel nélkül azt bizonyítják, hogy ezekre a kérdésekre egyértelmű objektív válasz nem adható. Nem is véletlen, hogy ennyiféle módszertan létezik. Minden nemzetközi egyetemi rangsornak megvannak a maga előnyei és hátrányai, így érdemes megvizsgálni a használt indikátorok összetételét és arányát, mielőtt elhamarkodottan, nem ismert rangsorok alapján akarjuk kiválasztani a számunkra ideális felsőoktatási intézményt. Az optimális választás érdekében fontos megvizsgálni a tudományterületek szerinti bontást, illetve a régiós egyetemi rangsorokat is. "
"53","Kolozsi Pál Péter","Kopátsy Sándor Somogy megyei paraszti családból származott. 1950-től az Országos Tervhivatal munkatársa, ahol az iparfejlesztés helyett elsősorban a mezőgazdaság és a feldolgozóipar fejlesztését, valamint a fogyasztás ösztönzését támogatta. 1953-tól a gazdasági reformprogramok kidolgozásának résztvevője, az 1956-os forradalom és szabadságharcban a Tervhivatal és a Minisztériumok Forradalmi Bizottságának elnöke. Később dolgozott a Pénzügyminisztériumban, a Beruházási Bank igazgatóhelyettese, valamint a Pénzügykutatási Intézet alapítója és első igazgatója is volt. 1992 és 1998 között a Privatizációs Kutatóintézet kuratóriumának tagja, majd Matolcsy György nemzetgazdasági miniszter tanácsadója. 2011-ben elnyerte a Magyar Érdemrend középkeresztje a csillaggal elismerést; a Magyar Közgazdasági Társaság legmagasabb kitüntetését, a Közgazdász Életműdíjat 2015-ben vehette át. Számos könyve és tanulmánya jelent meg, amelyekben amellett tette le a voksát, hogy a gazdaság motorja a szellemi tőke, a közgazdasági dogmákat mindig érdemes megkérdőjelezni, illetve ne ideologikusan kezeljük a kihívásokat, hanem támaszkodjunk a gyakorlati tapasztalatra. A Pallas Athéné Könyvkiadó könyvsorozattal emlékezett meg Kopátsy Sándorról, amelynek legfrissebb kiadványa a „Van Kiút” című esszégyűjteménye. A tanulmánykötetet Lehmann Kristóf és "
"54","Vonnák Balázs","2021 augusztusában jelent meg Markus Brunnermeier „A reziliens társadalom” című könyve (Brunnermeier, 2021). A szerző a Princeton Egyetem professzora, legfőbb kutatási területei a nemzetközi pénzügyi piacok és a makroökonómia, ezeken belül is a likviditás, buborékok, pénzügyi stabilitás, monetáris politika, digitális pénzek. Könyve 2021-ben elnyerte a legjobb gazdasági témájú könyvnek járó díjat Németországban, valamint szerepelt a Financial Times által összeállított legjobb közgazdasági könyvek listáján is. Az alábbiakban a könyv néhány fontos állítását, üzenetét mutatom be. A reziliens és a kockázatminimalizáló növekedési pálya stilizált grafikonja Forrás: https://www.piie.com/sites/default/files/documents/brunnermeier-09-09-2021ppt.pdf "
"55","Vonnák Balázs","Örökre elszegényedünk-e egy recesszió után? – tettük fel a kérdést egy korábbi blogbejegyzésünkben, vagyis arra voltunk kíváncsiak, hogy van-e tartós hatása a kibocsátás sokkjainak. A makroökonómiában uralkodó világkép szerint csak akkor, ha a kínálati oldalon történik valami, például tartósan megváltozik a termelékenység. Ha a keresletet éri valami külső hatás, például egy járvány miatt az emberek nem mennek színházba, koncertre, étterembe, az csak átmenetileg téríti el a kibocsátást hosszú távú pályájáról. Ugyanez igaz a monetáris politikára vonatkozóan is, vagyis csak az üzleti ciklusra lehet hatással, a trendre nem. Szerencsére mostanában egyre inkább a figyelem középpontjába kerül a kérdés, így nem meglepő, hogy az elmúlt években több tanulmányt is publikáltak a témában. Ami a legfontosabb, hogy ezek többnyire cáfolni látszanak a mainstream nézetet, ugyanis kimutatják, hogy a kereslet és a monetáris politika hosszú távon is hatással lehet a kibocsátásra és a foglalkoztatottságra, vagyis létezik makroszinten a hiszterézis. Ezek közül talán a legérdekesebb Jordà, Singh és Taylor tanulmánya, ugyanis ők egy kivételesen hosszú, 125 évet átölelő, 17 fejlett országot tartalmazó panel-adatbázison becsülték meg a monetáris politika hatását (Jordà és szerzőtársai, 2020). Eredményeik szerint egy, a rövid lejáratú kamatokat egy százalékponttal emelő szigorítás 4-5 százalékkal alacsonyabb kibocsátást eredményez – 12 évvel a szigorítás után! Ez azt jelenti, hogy például a pénzügyi válság kirobbanásakor megtett monetáris politikai lépések még ma is éreztetik hatásukat. Girardi, Meloni és Stirati a kereslet nagyméretű expanzióinak hatását vizsgálták, és nagyon hasonló eredményre jutottak a GDP vonatkozásában (Girardi és szerzőtársai, 2020).  34 OECD ország 55 éves paneljén a pozitív keresleti sokkok statisztikailag szignifikáns hatását becsülték a GDP-re 10 éves horizonton. Bár a becslés a kereslet növekedésére vonatkozik, eredményeik érvényesek annak visszaesésére is ellenkező előjellel. De hogyan lehet tartós hatása a kereslet visszaesésének vagy egy monetáris szigorításnak? Hogyhogy nem működnek azok a mechanizmusok, amelyek helyreállíthatják a – mainstream szemlélet szerint kínálati tényezők által meghatározott – hosszú távú egyensúlyt? A termelésnek melyik tényezőjében jelentkezik a hiszterézis: a tőkeállományban, a termelékenységben vagy a felhasznált munka mennyiségében? Az idézett tanulmányok erre a kérdésre vonatkozóan is mutatnak be eredményeket. Jordà és szerzőtársai a hatást a GDP tényezőire dekomponálva azt találták, hogy a hiszterézis a teljes tényezőtermelékenységben és a tőkeállományban jelentkezik, a munkában viszont nem. Vagyis például egy monetáris szigorítás a tőke és a – tág értelemben vett – tudás felhalmozását tartósan visszaveti, a munkapiaci hatások viszont néhány év múlva korrigálódnak. Girardi és szerzőtársai ugyancsak kimutatják a tőkefelhalmozásra gyakorolt tartós hatást, azonban a termelékenységi és a munkapiaci következményeket tekintve kevésbé egyértelmű az eredményeik által mutatott kép. További fontos kérdés, hogy ha van hiszterézis, hogyan reagáljon a monetáris politika a gazdasági ciklusokra. Intuitíve belátható, hogy tartós hatások miatt a kibocsátás ingadozásainak nagyobb a jóléti költsége, ezért a jegybankoknak nagyobb hangsúlyt lehet érdemes helyezni a reálgazdaságra. Erre a kérdésre próbál választ adni Garga és Singh, akik a sztenderd újkeynesi modellt kiegészítik a termelékenységben jelentkező hiszterézishatással (Garga és Singh, 2021). Ezt úgy ragadják meg, hogy amikor például a kereslet valamilyen külső okból visszaesik, visszaesnek a K+F ráfordítások, mivel egy szabadalom értéke a gazdaság lassulása miatt csökken, így a kevesebb innováció tartós kiesést okoz a technológiai fejlődésben. Egy recesszió után így bár a munkapiaci egyensúly helyreáll, a kibocsátás tartósan korábbi trendje alá kerül. Garga és Singh kimutatja, hogy „normál” körülmények között továbbra is az a legjobb monetáris politika, amely stabilizálja a kibocsátási rést, és ezzel az inflációt is. A probléma akkor jelentkezik, amikor a kamatpolitika beleütközik a zéró alsó korlátba, vagyis amikor a jegybank nem tudja megakadályozni a gazdasági visszaesést/lassulást további kamatcsökkentésekkel. Ez egy hagyományos újkeynesi modellben is jóléti veszteséget okoz, de hiszterézis esetén a veszteség jóval nagyobb. A szerzők levezetik, hogy ebben az esetben a jegybanknak el kell köteleződnie amellett, hogy amikor a gazdaság ismét növekedni kezd, az ennek nyomán megemelkedő inflációt egy ideig nem próbálja megfékezni, vagyis magasnyomású gazdaságot üzemeltet. Bár az (átmenetileg) magasabb inflációnak is vannak társadalmi költségei, a hiszterézishatás mérséklése ennél nagyobb haszonnal jár. Nyilvánvalóan ez az érvelés csak addig érvényes, amíg a gazdasági szereplők számára az inflációs cél elérése hiteles marad, várakozásaik nem emelkednek meg tartósan. Egyre több az evidencia arra vonatkozóan, hogy ha nem is mindenki, de a társadalom egy nem elhanyagolható része tartósan elszegényedhet egy recesszió után, ez pedig a társadalom egészére nézve is veszteséget jelent. Érdemes tehát ennek fényében újragondolni, hogyan tudja a gazdaságpolitika a leghatékonyabban tompítani a visszaeséseket és támogatni a kilábalást, a trendhez történő visszatérést. "
"56","Kolozsi Pál Péter","A környezeti fenntarthatóság ma már nem egy olyan kérdés, mely a jegybankok és pénzügyi felügyelő szervek időhorizontján kívül esik, hiszen az árstabilitásra és a pénzügyi stabilitásra most is hatással van a klímaváltozás. A jegybankok számára már nem az jelenti a legnagyobb kihívást, hogyan egyeztessék össze a környezeti fenntarthatóságot saját intézményi céljaikkal, hanem sokkal inkább az, hogy miképp tudják folytatni a feladataik ellátását a környezeti fenntarthatósági célok integrálása nélkül – mondta el az Economania blognak Danae Kyriakopoulou klímaközgazdász. "
"57","Kolozsi Pál Péter","Environmental sustainability is no longer a long-run consideration that is beyond the time horizon of central banks and financial supervisors. The challenge facing central banks is not that of how to begin reconciling environmental sustainability with their present objectives. Rather, it is how to continue reconciling the lack of environmental sustainability with these objectives – said Danae Kyriakopoulou to Economania blog. She represents the view that central banks must go beyond climate risk lens and support transition which means focusing not just on how climate change affects the financial system but also, reflecting a double materiality principle, how the actions of actors in the financial system contribute to the acceleration of the climate crisis, or to its solution. "
"58","Banai Ádám","Bár elcsépelt, nem kezdhetem mással, mint hogy a pandémia az élet minden területén jelentős változásokat hozott el, még ha ezek tartóssága kérdéses is. Bő egy évvel ezelőtt már írtunk arról, hogy a lakáspiacot, illetve úgy általában a lakhatás kérdését rövidtávon hogyan érintette a pandémia. Akkor azt láttuk, hogy a bezártság miatt felértékelődött a lakások komfortfokozata, a könnyedén (lehetőleg mondjuk kert formájában) elérhető zöldfelület, a terasz/erkély megléte. Meg is jelent egy komoly kereslet a hazai vidéki ingatlanpiacon, különösen nagy tavainknál, illetve Budapest agglomerációjában. Ez persze nem önmagában a lezárásoknak szólt, hanem egyfajta várakozásnak, ami a hosszútávú munkavégzéssel kapcsolatos. Egyre többen gondolták, hogy a kényszerűségből felfutó otthoni munkavégzési lehetőség örökre velünk marad, így át lehet rendezni a teljes életünket eszerint. Márpedig, ha az otthonunk az irodánk is, akkor egészen mások lesznek az elvárásaink vele kapcsolatban. A kiköltözés tendenciája a 2021-es évben is megmaradt. Az ingatlan.com elemzése szerint folytatódott az agglomerációs települések házai iránti intenzív érdeklődés, bár a települések közötti különbség – ahogy persze a budapesti kerületek közötti is – óriási. Ezek a trendek adnak egyfajta érzetet arról, hogy milyen irányba mozdulhatott el a társadalom. A Stanford két közgazdásza, Arjun Ramani és Nicholas Bloom, a National Bureau of Economic Research working paper sorozatában megjelent tanulmányában a kérdést mélyebben megvizsgálta. Nem pusztán arra keresték a választ, hogy vonzóbbá váltak-e az agglomerációs települések, hanem általában vizsgálták, hogy milyen népességmozgást indított el a járvány. A kérdés persze nem új abból a szempontból, hogy az internet elterjedésével és az otthoni munkavégzés lehetőségének növekedésével egyébként is sokszor előkerült az a teória, miszerint a nagyvárosi élet háttérbe fog szorulni az Egyesült Államokban. A járvány előtt azonban továbbra is inkább a legnépszerűbb nagyvárosok növekedését figyelhettük meg. Vagyis az a vízió, hogy a következő Szilícium-völgy fizikailag nem lesz sehol, hiszen majd virtuálisan mindenkit össze lehet kötni nem vált valósággá a járvány előtt. A 12 legnagyobb amerikai agglomerációt (metropolitan area) vizsgálva a szerzők arra jutottak, hogy a központi üzleti negyed (central business district) ingatlanárai és bérleti díjai egyaránt nagymértékben csökkentek az adott térség kevésbé sűrűn lakott településeihez képest. Ráadásul minél kisebb egy adott település népsűrűsége, annál nagyobb volt ez a relatív árcsökkenés a központi területeken. Az árak alakulása tehát alátámasztja azt, hogy elindult egy kiköltözési hullám a városközpontból az azt körülvevő településekre. Ez persze nemcsak az árakból látható, a migrációs statisztikák is a belső területek kb. 15 százalékos népességcsökkenését mutatják, amiből a környező települések „profitálnak”. Vagyis kimondható, hogy a „fánk-hatás” létezik. A szerzők azt is igazolják azonban, hogy ez a hatás igazán erős a 12 legnagyobb agglomerációnál. A következő 38 esetében már sokkal gyengébb hatást találnak, a még kisebbeknél pedig egyáltalán nincs ilyen jelenség. Bérleti díjak és lakásárak alakulása a központi üzleti negyedben és a kevésbé sűrűn lakott településeken Forrás: Ramani és Bloom (2021) A virtuális Szilícium-völgy víziója azonban ennél többet jelent. Az agglomerációba való költözés üzenete az, hogy az emberek hibrid munkavégzésre készülnek fel. Heti két-három nap bejárás esetén pedig elfogadható a hosszabb utazási idő. Vagyis a teljesidős visszatérésben kevesebben hisznek, de azért még távol van a gondolkodás a teljesen virtuális munkától is. Ezt a tézist külön is igazolják a szerzők. Az árak növekedése a nagyobb, sűrűbben lakott agglomerációkban még mindig nagyobb volt, mint a „szellősebb” területeken. A migráció is elsősorban az agglomeráción belül indult meg, és csak kismértékben látható olyan trend, hogy a kevésbé sűrűn lakott agglomerációkban jelentek meg a kiköltözők. A metaverzumok némiképp ijesztő világa persze lehet, hogy további változásokat hoz életünkben, és fizikai helyünk tényleg sokadlagos kérdéssé válik. Addig azonban szeretjük, ha vállalható időn belül beérünk a belvárosba dolgozni, vásárolni, szórakozni. "
"59","Neszveda Gábor","Mindennapi szinten és társadalmi kérdésekben egyaránt nagyon fontos a koordináció szerepe. Könnyen vezethet hatékonyságromláshoz a nem megfelelő koordináció, de akár egy rossz egyensúlyhoz is. Erre egy egyszerű példa a közlekedés. Amikor egy kereszteződésbe beérkezik két autó, koordinációs probléma alakul ki. Ki haladjon tovább és ki engedje el a másikat? Összesen négy eset van: mindkettő csak áll és vár, mindkettő tovább halad és ütközés lesz, az egyik fél elengedi a másikat vagy a másik elengedi az egyiket. Jól láthatóan mindenkinek az az érdeke, hogy valaki engedje el a másikat és elkerüljék a negatív egyensúlyt, amikor összeütköznek vagy egymásra várva állnak a kereszteződésben. Bár léteznek egyszerű megoldások (jobbkézszabály: mindig annak van előnye, aki jobbról jön), vannak országok, ahol nem alkalmaznak semmit ezekre a helyzetekre. De nézzük meg, pontosan hogyan is szokták az ilyen típusú koordinációs problémákat modellezni játékelméleti szempontból! Képzeljük el, hogy van két játékos és mind a két játékosnak két döntési lehetősége van: A vagy B opciót választja. Az, hogy milyen kifizetéseket kapnak egyik vagy másik lehetőségben, függ attól, hogy mit választ a másik játékos. Ezeket az eseteket az alábbi táblázat foglalja össze: Egy koordinációs játék mátrix alakú felírása Tehát például, ha egyszerre mind a két játékos az A opciót választja, akkor a sor játékos 10 ezer forintot kap, az oszlop játékos pedig 5 ezer forintot. Viszont, ha a sor játékos az A opciót választja az oszlop játékos pedig a B opciót, akkor senki nem kap semmit. Ebben a játékban egyértelmű és játékelméleti ismeretek nélkül is könnyen megállapítható, hogy mindenképp az a játékosok érdeke, hogy bármit is választanak, azt közösen tegyék. Ez adja a koordinációs jellegét a problémának. Viszont a koordináció mellett ez a probléma egy másik fontos kérdést is behoz a játékba. Ez pedig az igazságosság vagy másképpen fogalmazva az egyenlőtlenséggel kapcsolatos koncepcióink. Az ezzel kapcsolatos dilemma úgy jelenik meg ebben a játékban, hogy senki sem jár rosszabbul, ha az A-A egyensúly alakul ki a B-B egyensúllyal szemben, hiszen az oszlop játékos ugyanannyit kap mind a két esetben, míg a sor játékos kifejezetten jobban jár az A-A esetben. Viszont az A-A esetben nem egyenlően vannak elosztva a nyereségek, ami kérdéseket vethet fel az emberekben, és negatív színben tüntetheti fel ezt az opciót sokak számára. Általánosságban igaz, hogy az emberek nem szeretik az egyenlőtlenséget (Fehr és Schmidt, 1999), és ez nagyban befolyásolja döntéseiket is. Ezért feltételezhetjük, hogy ez az előző döntési helyzetben is komoly szerepet játszik. Chmura és szerzőtársai (2005) szerint az egyenlőtlenség két módon is befolyásolhatja a társadalmi koordinációt. Az első, hogy az, aki kevesebbet kap, mint a másik fél, elégedetlen lesz, és még akkor sem fogadja el az egyenlőtlen helyzetet, ha egyébként ő maga ezzel nem jár rosszabbul, mint bármilyen más lehetősséggel. De van egy kevésbé egyértelmű mód is, miszerint az, aki jobban járna az egyenlőtlen helyzetben, pont attól fél, hogy a másik nem menne bele úgysem, és ezért ő is inkább az alacsonyabb, de egyenlőbb elosztást választja. Ez a játék pedig mind a két esetet tudja vizsgálni. A sor játékos például azért választhatja a B opciót, mert azt feltételezi, hogy a másik fél úgysem fogadna el egy egyenlőtlen elosztást. A várakozásokkal összhangban azt találták, hogy nagyon sok ember azért törekszik az egyenlőségre, mert azt feltételezi, hogy másoknak úgyis elfogadhatatlan lenne az egyenlőtlen kimenet. Az egyenlőtlenség lehetősége tehát a társadalmi koordinációs folyamatokat is befolyásolja, de nem csak azért, mert sokan nem lennének azt hajlandók elfogadni, hanem azért is, mert sokan félnek attól, hogy mások nem lennének hajlandók azt elfogadni. Ez az eredmény pedig tovább bonyolítja a koordinációs problémák megoldását, ami azért aggasztó, mert a koordinációs hibák olyan, jelentős anyagi és társadalmi károkkal járó jelenségeket is okozhatnak, mint például a bankpánik (bank-run). "
"60","Gánics Gergely","Lassan két éve küzd a világ a koronavírus-járvánnyal, miközben a fejlett országok jelentős részében már egy éve rendelkezésre állnak vakcinák (például a Pfizer-BioNTech készítménye), melyekkel a tudományos konszenzus alapján sikerrel vehetjük (vehetnénk?) fel a harcot a vírussal szemben. Az oltási programok kezdeti sikerei azonban sok helyen, így Magyarországon és az Egyesült Államokban is kifulladni látszanak, ahogy az átoltottság elért egy platót: jelen bejegyzés írásának pillanatában 62 százalékot mindkét országban.[1] Felvetődik a kérdés, vajon milyen eszközökkel lehet arra sarkallni minél több állampolgárt, hogy éljen a lehetőséggel, és vegye fel az oltást, ezzel védve nem csak saját magát, de a környezetében élőket is? A kérdés megválaszolásához Chang és szerzőtársai (2021a) a blogunkon számos alkalommal tárgyalt  viselkedési közgazdaságtan eszköztárához nyúltak. 2021 közepén a kaliforniai Contra Costa megyében elérhető volt a Pfizer-BioNTech vakcinája minden felnőtt lakos számára, így az oltás felvételéhez elég volt időpontot foglalni, és elballagni a legközelebbi oltópontra. Sokan azonban ezt mégsem tették meg, így adódott a kérdés, hogy a kutatók megvizsgálják, mivel lehet rávenni az embereket az oltás felvételére. De mit is csináltak Changék? A szerzők a helyi egészségbiztosító adatbázisában szereplő felnőtt oltatlan lakosság körének kiküldtek egy meghívót egy internetes kérdőív kitöltésére, amire több, mint 58 ezren jelentkeztek. A felmérés keretében a résztvevők először kitöltöttek egy kérdőívet demográfiai és jövedelmi viszonyaikról, politikai nézeteikről, valamint a COVID-dal kapcsolatos ismereteikről és véleményükről. Ezt követően véletlen módon négy csoportra osztották a résztvevőket, és vagy nem mutattak nekik videót, vagy mutattak nekik egyet a következő három közül: egy arra fókuszált, milyen lesz visszatérni a járvány előtti normális időbe (ezt a California Department of Public Health, CDPH készítette), egy a vakcina biztonságosságát mutatta be, egy pedig az oltatlanság negatív egészségi következményeiről szólt. Ezt követte egy kérdőív a résztvevők vakcinával kapcsolatos ismereteiről és attitűdjéről, valamint annak a valószínűségéről, hogy harminc napon belül beoltatják magukat. Az utolsó előtti lépésben véletlenszerűen három csoportba sorsolták a részvevőket: az első csoportba kerülők semmit, a másodikban lévők 10 dollárt, a harmadik tagjai pedig 50 dollárt kaptak, ha beoltatják magukat a kérdőív kitöltését követő két héten belül. Végül pedig a résztvevők felének a képernyőjén megjelent egy link, amivel rendkívül egyszerűen tudtak oltási időpontot foglalni. Hogyan lehet ebből a nagy mennyiségű adatból értelmes következtetéseket levonni? A kulcsszó a randomizálás, azaz a fenti lépések mindegyike egymástól függetlenül, véletlenszerűen zajlott le. A szerzők az eredményeket a blogunkon korábban Rácz Olivér által ismertetett módszertan segítségével értékelték ki. És hogy melyik “beavatkozás” gyakorolt pozitív hatást az oltás felvételére? Sokkoló módon: egyik sem! Az alábbi ábrán látható, hogy sem egyik videó, sem a pénzügyi ösztönző, sem a könnyített regisztráció nem változtatta meg szignifikánsan az oltási hajlandóságot. Az oltási ráta százalékpontos változása az egyes beavatkozások hatására Magyarázat: Az ábra azt mutatja, hogy az egyes beavatkozások hatására hány százalékponttal változott az oltási hajlandóság. A beavatkozások fentről lefelé: normalitáshoz való visszatérésről, biztonságosságról, negatív egészségi következményekről szóló videók, pénzügyi ösztönzés, könnyített oltási regisztrációs link. A rombuszok a pontbecslést jelzik, a szaggatott szakaszok a 95 százalékos konfidenciaintervallumokat mutatják. Forrás: Chang és szerzőtársai (2021a, Figure 1) Ez az eredmény meglehetősen lehangoló: mutathatunk információs videókat, adhatunk pénzt, megkönnyíthetjük a vakcinához jutást, a hezitáló emberek egyikre sem reagálnak szignifikánsan. Azonban a szerzők mélyebben is megvizsgálták az adatokat, és azt találták, hogy a 40 éves és idősebb résztvevők körében több, mint 4 százalékponttal esett a beoltási hajlandóság, ha pénzt kaptak az oltásért cserébe. A 2020-as elnökválasztáson Donald J. Trumpra szavazók között szintén 4 százalékpontot meghaladóan esett a vakcina felvételének valószínűsége annak hatására, hogy 50 dollárt kaptak. Bár ez még mindig nem ad választ arra, hogyan lehet növelni a populáció átoltottságát, azonban azt is fontos tudni, hogyan nem szabad ösztönözni. Elképzelhető, hogy a járványt elbagatellizálók, esetleg annak létét tagadók és az oltásellenesek pontosan azt látják a pénzügyi ösztönzésben, hogy a kormányzat így akarja „megvenni” őket. A szerzők végül megemlítik, hogy elképzelhető, hogy az oltás kötelezővé tétele az egyetlen járható út, hogy végleg magunk mögött hagyjuk a koronavírus-járványt. Ahogy látjuk, történnek ezirányú lépések a világ számos országában, így hazánkban is. "
"61","Vonnák Balázs","Immár hagyománnyá vált, hogy az új év közeledtével röviden ismertetjük az óév legnépszerűbb posztjait az Economania blogon. A témákat tekintve idén is a világjárvánnyal, a bizonytalan jövővel és a digitális pénzekkel foglalkozó cikkek vonzották a legtöbb kattintást. Íme a hét legolvasottabb írásunk, fordított sorrendben, a kattintások száma alapján: 7. Kiss-Mihály Norbert: Mit üzenhet egy közgazdásznak a Squid Game sztori? (1365 kattintás) Mi a közgazdasági relevanciája egy TV-sorozat sikerének? Túl azon, hogy a Squid Game busás bevételt hozott a gyártó és forgalmazó konyhájára, számos modern gazdasági jelenség jobban írható le azokkal a kategóriákkal, amelyek a sorozatot jellemzik, mint a hagyományos, tankönyvi modellekkel. Mémesedés, pozitív visszacsatolás, növekvő mérethozadék, többrétegű üzenetek… Kiss-Mihály Norbert ezeket az aspektusokat járja körbe bejegyzésében. 6. Kolozsi Pál Péter: A koronavírus miatt nyugdíjba is másképp megyünk majd (1561) A pandémia nemcsak gazdasági visszaesést okoz, de tartósan megváltoztatja a munkapiacot, a demográfiát, valamint hozzáállásunkat saját nyugdíjas éveinkhez. Telemedicina, otthoni munkavégzés, rugalmasabb megtakarítási formák, nagyobb egészségtudatosság – csak néhány tényező azok közül, amelyek hatással lehetnek életpályánk megtervezésére, életünk minőségére nyugdíj előtt és után. Posztjában Kolozsi Pál Péter átfogó képet ad mindezen tényezőkről. 5. Banai Ádám: Mi vár ránk 2050 után? (1691) A klímaváltozás következményei a pénzügyi rendszert sem fogják elkerülni. Ha nem sikerül visszafogni a károsanyag-kibocsátást, a szélsőséges időjárás és a természeti katasztrófák okoznak kockázatot. Megfelelő klímapolitikák alkalmazása esetén viszont a gazdasági szereplők ezekhez történő alkalmazkodása jelenthet stresszhelyzetet. Banai Ádám írásából megtudhatjuk, melyik forgatókönyv jelenti a nagyobb veszélyt az európai bankokra, tőkepiacokra. 4. "
"62","Vonnák Balázs","Az osztrák jegybank évente végez felméréseket Közép-, Kelet- és Délkelet-Európában magánszemélyek körében alapvetően pénzügyi szokásaikról, megtakarításaikról (OeNB Euro Survey). 2018-ban a kérdőívet kiegészítették néhány, az államadósság megítélésével kapcsolatos kérdéssel. A kérdőív eredményei alapján készült elemzést a Focus on European Economic Integration című kiadványuk legfrissebb számában mutatja be Markus Eller, Branimir Jovanovic és Thomas Scheiber. A következőkben legfontosabb megállapításaikból szemezgetek. A régió egészére vonatkozóan azt kapták, hogy a lakosság döntő többsége (közel 70 százalék) úgy gondolja, hogy az államadósság felhalmozása a jövő generációnak gazdasági lehetőségeit veszélyezteti, és eközben csak valamivel több mint 40 százalékuk gondolja úgy, hogy az eladósodás egyúttal több beruházást tesz lehetővé a jelenben (lásd az alábbi ábrát). A többség (nagyjából 60 százalék) azzal is egyetért, hogy az adósság növelése a jövőben adók emelését és/vagy alacsonyabb jóléti kiadásokat von maga után. A régióban tehát az állampolgárok nagyobbik része tudatában van az államadósság negatív következményeivel. Magyarországon ez a tudatosság kis mértékben elmarad a régiós átlagtól mindegyik aspektusban. A kérdőívben arra is rákérdeztek, hogy mekkora a válaszadó hazájában a GDP-arányos államadósság. Az összesítésben az a mintázat rajzolódott ki, hogy ahol alacsony ez a mutató, a lakosság inkább felül-, ahol magas, ott inkább alulbecsülte. Magyarországon azok közül, akik számszerű becslésre vállalkoztak, csak minden negyedik válaszadó tudta, hogy a GDP 60 és 80 százaléka között van az adósság, több mint kétharmaduk szerint 60 százalék alatt. A szerzők megvizsgálták azt is, hogy milyen egyéni ismérvek magyarázzák az állam eladósodásának megítélését. Hagyományosan az a közvélekedés, hogy a képzettebbek és a vagyonosabbak felelnek meg jobban a mainstream makromodellekben feltételezett racionális véleményformálási modellnek, vagyis azt várnánk, hogy ők vannak inkább tisztában az állami hitelfelvétel tankönyvi konzekvenciáival. Ezt részben visszaigazolják az eredmények, ugyanis a tehetősebbek és a pénzügyekben tájékozottabbak között magasabb volt azok aránya, akik szerint az államadósság beruházási lehetőségeket teremt, másfelől viszont korlátozza a jövő generáció mozgásterét, valamint költségvetési kiigazítást (adóemelést és/vagy kiadáscsökkentést) tesz szükségessé a jövőben. Meglepetésre azonban a legkevésbé tehetősek is az átlagnál nagyobb arányban gondolják így azzal a különbséggel, hogy esetükben a jövőbeli adóemelés kockázata nem tér el szignifikánsan az átlagtól. Ezt érdemes összevetni azzal a további eredménnyel, hogy azok, akiknek megélhetési problémáik voltak, az átlagnál negatívabban ítélik meg az államadósságot: nemcsak azt gondolják, hogy a jövőben költséget okoz, hanem a jelenbeli hasznokat is alacsonyabbnak látják, vagyis kevésbé értenek egyet azzal, hogy (potenciálisan hasznos) beruházásokat lehet elindítani állami hitelfelvételből. A többi ismérv, amely szignifikánsnak bizonyult az adósság iránti attitűd formálásában, a várt hatást mutatta. Akik fogyasztási-megtakarítási döntéseikben türelmetlenebbek, jobban érzékelik az államadósság előnyeit (beruházás), és kevésbé a hátrányokat. Akik saját életükben is ódzkodnak az adósságtól, az átlagnál sokkal inkább tisztában vannak az állami eladósodás negatív következményeivel (bár érdekes módon a pozitív aspektusával is, de ott kisebb az eltérés az átlagtól). Végül azok, akik jobban megbíznak a közintézményekben vagy az aktuális kormányban, kedvezőbben vélekednek az államadósságról. A sok előre borítékolható összefüggés ellenére informatív eredményeket szolgáltatott a felmérés. Egyrészt megtudtuk belőle, hogy a volt szocialista blokk országaiban, ahol az állami paternalizmus évtizedeken keresztül igyekezett leszoktatni az embereket a magántulajdonon alapuló polgári gondolkodásról, és helyette az állam mindenhatóságába vetett hit magjait próbálta elültetni, ez a kísérlet nem járt tartós sikerrel: a lakosság jelentős része nem rabja a fiskális illúziónak – teljesen tisztában van azzal, hogy egy költségvetési kiadásnak komoly következményei lehetnek a jövőben. Másrészt az is kiderült, hogy nemcsak azok vannak tisztában az állami hitelfelvétel következményeivel, akik vasárnaponként egy jó minőségű kubai szivart pöfékelve lapozgatják a Financial Times hétvégi számát, hanem a legszegényebb háztartások is.  Ennek a tudatosságnak két fontos következménye is lehet. Az egyik, hogy nem feltétlenül jó politikai stratégia felelőtlen költségvetési ígéretcunamival kampányolni parlamenti választások előtt. (Persze a múltban találunk ellenpéldákat is: elég, ha csak a 2000-es évek fiskális ámokfutására gondolunk Magyarországon.) A másik viszont az, hogy a fiskális stimulusok hatását gyengítheti, ha a lakosság automatikusan magasabb jövőbeli adókat vár, ugyanis ha emiatt megtakarít, az (részben) semlegesítheti a költségvetési keresletélénkítést. "
"63","Kolozsi Pál Péter","A zöld gazdaságba való átmenet szükségességét ma már kevesen kérdőjelezik meg, de persze azzal kapcsolatban nincs egyetértés, hogy kinek is kellene állnia a költségeket – mind az országok között, mind pedig akár az országokon belül az egyes jövedelmi csoportok között. Az ördög természetesen a részletekben rejlik majd ezen a téren is, és az elköteleződésen túl egyelőre nem teljesen egyértelmű, hogy ki mit tehet a környezeti fenntarthatóságért, vagyis, hogy például egy vállalat mitől lehet valóban „zöld”. Vannak természetesen triviális megoldások, például amennyiben egy vállalat olyan iparágban tevékenykedik, amit zöldnek tekintünk (például megújuló energiatermelés), vagy olyan tevékenységet folytat egy barna iparágban, amit ugyancsak zöldnek ismerünk el (például környezetvédelmi beruházások az olajiparban). Ezek azonban összességében nem fedik le a gazdasági tevékenységek döntő részét, így a klímaváltozás elleni fellépéseknek a „mindennapi” működésre is ki kell terjednie. Ennek egyik lehetséges megvalósulása, ha a vállalatok saját magukra szabott zöld stratégiát alkotnak, illetve, ha ennek teljesülésében a vezetőiket is érdekeltté teszik – például azáltal, hogy a fizetésük, bónuszuk nagyságát nem csak jövedelmi, vagy a részvényárfolyamban mérhető célokhoz rendelik, hanem mondjuk a zöld célok eléréséhez is. Egyelőre nem túl elterjedt nemzetközi szinten sem a zöld jövedelmezési stratégia: a Financial Times az ISS ESG adataira hivatkozva azt írja, hogy a londoni FTSE-100-as index vállalatai közül 24, az amerikai S&P 500 társaságai közül mindössze 20 olyan van, amely ezt a modellt követi. Nem sok, de tény, hogy 2019-hez képest az értékek duplázódtak, illetve a Deloitte felmérése szerint a következő 1-2 évben további emelkedésre lehet számítani (a megkérdezett cégek csaknem negyede tervezett ilyen elmozdulást a javadalmazási politikában). Természetesen nem evidens, hogy a zöld célok megjelenése a javadalmazásban valóban elő is segíti ezen célok elérését, hiszen könnyen elképzelhető, hogy nem a zöld szempontok fognak dominálni, ha az egyéb célokkal ellentétbe kerülnek. A vezetők természetesen azokat a célokat veszik majd előbbre, amelyek „többet hoznak a konyhára”, ami könnyen lehet, hogy még a jelenlegi helyzetben kis sokkal inkább a nagyobb súlyt képviselő pénzügyi eredményeket jelenti majd. Az is ebbe az irányba mutat, hogy a nem-pénzügyi célok nehezen kvantifikálhatók és mérhetők, illetve hogy sok esetben nagyon hosszú időtávra vonatkoznak (a zöld célok végső határideje akár évtizedekben is mérhető lehet, miközben egy vezető ritkán marad ennyi ideig a cégnél…). A legkritikusabbak odáig is elmennek, hogy ettől bizonyosan nem várható fordulat, hiszen, ha a zöld célok konfliktusba kerülnek a vállalati értékteremtéssel (egyszerűsítve a profittal), akkor a jelenlegi gazdasági rendszerben a környezeti aspektus mindenképp háttérbe szorul – épp ebből adódik, hogy a környezeti fenntarthatóságot kormányzati intézkedések (adózás, szabályozás, ösztönzés) nélkül nem lehet elérni. A fentiek elfogadása mellett is érdemes áttekinteni, hogy mégis milyen gyakorlatok kezdenek kialakulni a vállalati világban, a Deloitte már említett felmérése szerint. A fentiek is mutatják, hogy nemcsak hogy nem egyértelmű a javadalmazási politika zöldítésének hatása, de ha el is fogadjuk jó iránynak, akkor sem evidens, hogy miképp lehet megvalósítani. Ami biztos: (1) ki kell jelölni, hogy miképp mérje az adott cég a zöld célok elérését, (2) milyen időszak legyen a viszonyítási alap, (3) szükség van egy kellően rugalmas verifikációs rendszerre, ami megmutatja, hogy a tényleges teljesítmény miképp értékelhető, (4) el kell dönteni, hogy mindebből mit tesz publikussá az adott társaság. A zöld célok eléréséhez tehát jól definiált és validált célkitűzésekkel kell rendelkezni. Ahogy a zöld működés egyéb aspektusaira, már erre is kialakulóban van egyfajta standard. Mert ha rosszul mérünk, nem sokat érnek az erőfeszítések. "
"64","Kolozsi Pál Péter","November elején mindenki Glasgow-ra és a COP26-tanácskozásra figyel. A felfokozott érdeklődés is arra utal, hogy manapság már kevesen vonják kétségbe, hogy nagyon gyorsan tenni kell valamit, ha 2050-re el szeretnénk érni azt az állapotot, hogy nettó értelemben nullára csökken a világ CO2-kibocsátása. Még az is egyértelműnek tűnik, hogy valamilyen feladat mindenkire hárul majd, de hogy kire pontosan mennyi, az már korántsem evidens. Egyénre szabott receptekkel és előírásokkal nem tudok szolgálni, de egy francia kutató, Lucas Chancel adatai talán közelebb vihetnek minket a tisztánlátáshoz. Arról már eddig is voltak adatok, hogy az egyes országoknak mi a felelőssége, illetve a feladata a karbonsemlegesség tekintetében, de a globális egyenlőtlenségekkel foglalkozó Chancel októberben megjelent tanulmánya olyan számokat is ismertet, ami az országokon belüli egyenlőtlenségekre is felhívja a figyelmet. Chancel szerint – aki a World Inequality Database (www.wid.world) adataival dolgozik – a klímakérdést csak akkor lehet kezelni, ha figyelembe vesszük a kapcsolódó egyenlőtlenségeket is. Íme pár beszédes adat. Az adatbázisban a magyar adatok is szerepelnek. Eszerint a teljes magyar, importtal korrigált kibocsátás 71 millió tonna CO2 ekvivalens, ami fejenként nagyságrendileg 7,3 tonnának felel meg, Ez régiós összevetésben nem tekinthető magasnak: Lengyelországban az egy főre eső kibocsátás 8,5 tonna, Csehországban 9 tonna. A jövedelmi egyenlőtlenségek hatása Magyarországon is egyértelmű. A top 1 százalék kibocsátása 97.8 tonna, vagyis az átlag tízszerese, miközben a lakosság szegényebbik 50 százalékának kibocsátása 4,5 tonna. Az alsó jövedelmi tized értéke 2,4 tonnára becsülhető az adatbázis szerint. "
"65","Vonnák Balázs","A Svéd Királyi Tudományos Akadémia 2021-ben David Cardnak, Joshua Angristnek és Guido Imbensnek ítélte oda a közgazdasági Nobel-díjat. Indoklásuk szerint Card a munkagazdaságtanhoz történt empirikus hozzájárulásával, Angrist és Imbens pedig az ok-okozati kapcsolatok elemzéséhez történt módszertani hozzájárulásukkal érdemelték ki a díjat. Mindhárom közgazdász munkásságában közös, hogy arra problémára kerestek megoldást, miszerint a közgazdaságtanban korlátozottak a lehetőségek kontrollált kísérletek elvégzésére, a közgazdászoknak többnyire megfigyelt adatokból kell dolgozniuk. Míg az orvostudományban viszonylag egyszerűen megoldható, hogy egy emberekből álló csoportot véletlenszerűen kettéosszunk, és az egyik felén alkalmazzunk egy kezelést, végül összehasonlítsuk a kezelt és a kontroll csoportot, a közgazdaságtudományban ez nem mindig kivitelezhető[1], vagy ha igen, sok esetben etikai aggályokat vet fel egy ilyen kísérlet. Az empirikus közgazdaságtan szerencséjére az élet gyakran szolgáltat olyan eseményeket, amikor egy közösség bizonyos tagjainak gazdasági körülményei megváltoznak, míg másoké nem – ezeket „natural experimentnek”, természetes kísérletnek hívják az irodalomban. Amennyiben a két részcsoport összetétele hasonló, az esemény hatását közöttük összehasonlítva általános érvényű következtetéseket vonhatunk le. A 2021. évi közgazdasági Nobel-díjasok jelentős előrelépéseket tettek annak a módszertannak a kidolgozásában és használatában, amelynek segítségével az életből vett megfigyelésekből is közel hasonló megbízhatóságú következtetésekre juthatunk, mint a kontrollált kísérletekből.[2] Card egy 1990-es tanulmányában azt az 1980-as eseményt használta fel becsléséhez, amelynek során Fidel Castro 125000 kivándorolni szándékozó kubainak adott engedélyt az ország elhagyására (Card, 1990). A kivándorlók közel fele Miamiban telepedett le, jelentős hatást gyakorolva a város munkapiacára.  Meglepő módon azt találta, hogy a bevándorlás miatt megnövekedett munkakínálat nem vezetett nagyobb munkanélküliséghez és a már ott élők bérének csökkenéséhez. Alan Kruegerrel írt tanulmányukban azt vizsgálták, hogy két szomszédos, és gazdaságilag sok szempontból hasonló amerikai államban, New Jersey-ben és Pennsylvaniában hogyan alakult a foglalkoztatottság, miután New Jersey-ben megemelték a minimálbért (Card és Krueger, 1994). Ismét csak meglepő eredményre jutottak, ugyanis a tankönyvi modell alapján várható hatással ellentétben New Jersey-ben kedvezőbben alakult a foglalkoztatottság, mint Pennsylvaniában. Az imént felvázolt természetes kísérletekben maga a külső esemény (bevándorlók megérkezése, minimálbér-emelés New Jersey-ben) ellentmondást nem tűrően jelölte ki a kezelést kapó (Miami a bevándorlás után, New Jersey) és a kontroll csoportot (Miami a bevándorlás előtt, Pennsylvania). Az életben azonban gyakran fordul elő, hogy élnek-e egy kvázi véletlenszerűen adódott lehetőséggel („kezelés”), avagy sem. Ez a döntés pedig összefügghet azzal, hogy a kezelés milyen hatással van rájuk. Emiatt, ha pusztán összehasonlítjuk a kezelteket a nem kezeltekkel, félrevezető képet kaphatunk, ugyanis a két csoport fontos ismérvekben különbözik. Angrist és Imbens az 1990-es években dolgozta ki azt a módszertani keretet, amelyen belül megbízható becslést lehet adni egy beavatkozás (kezelés) hatására abban az esetben is, ha a beavatkozás alanyai heterogének, és a programban való részvétel nem kötelező, azt befolyásolja az alany döntése (lásd például Imbens és Angrist, 1994). Ehhez mindössze egy úgynevezett instrumentális változóra van szükség, amely hatással van a kezelésben való részvételre, de nem függ össze a kezelés várható hatásával. Azon túl, hogy a friss Nobel-díjasok munkássága számos új evidenciával gyarapította ismeretünket elsősorban a munkapiacra vonatkozólag, kiemelendő az a hatás, amelyet a közgazdaságtanra és annak elfogadottságára, hitelességére gyakorolhat. A gazdasági adatokban rejlő információk feltárása elengedhetetlen ahhoz, hogy közgazdasági elméleteket tudjunk megerősíteni vagy megcáfolni. Empirikus megerősítés nélkül minden elmélet csak hipotézis, spekuláció, ami vagy igaz vagy nem. Egy megfelelő módszertannal empirikusan is megtámogatott elméletre azonban már döntéseket is lehet és érdemes alapozni. Card, Angrist és Imbens munkáinak köszönhetően egyre jobb empirikus eszközeink vannak arra, hogy a közgazdaságtan igencsak megtépázott tekintélyét a következő évtizedekben helyre lehessen állítani. "
"66","Kolozsi Pál Péter","Tavaly tavasz óta a mindennapjainkat alapjaiban a koronavírus-válság határozza meg. Az aktuális járványügyi helyzeten múlik, hogy otthon dolgozunk-e, vagy az irodában, hogy kinyit-e az iskola vagy hogy egyáltalán kimehetünk-e az utcára. A gazdaságpolitikai lépéseket is természetesen a járvány determinálja – nem kétséges, hogy szinte elképzelhetetlen lenne az olyan volumenű állami élénkítés a fejlett és a fejlődő világban, amit manapság tapasztalunk, ha nem lenne ott az érvelésekben a koronavírus-járvány miatt leállt gazdaság újraindításának igénye. A mai rendkívüli gazdaságpolitikai környezet tehát egyértelműen kapcsolódik a járványhoz – ahogy a közegészségügyi helyzet romlott, és annak egyre inkább érezhető hatása volt a gazdasági aktivitásra is, úgy hoztak egyre szokatlanabb, nagyobb és erőteljesebb hatású intézkedéseket a gazdaságpolitikai aktorok, ideértve a kormányzatokat és a jegybankokat is. Mindez azt is jelenti a fentiek alapján – elfogadva, hogy a normális gazdasági működés azért kisebb állami involválódással, költéssel, hiánnyal és adóssággal konzisztens -, hogy a nem szokványos lépéseknek nem csak a kezdete, hanem esetlegesen a vége is a járvány dinamikájához igazodhat. Vagyis az, hogy mikor tér vissza a korábban megszokott keretek közé a gazdaságpolitika (akár élesen eltérő tartalommal is), nagyban múlhat azon is, hogy a járványnak miképp tudunk búcsút inteni. Nem lévén járványszakértő, infektológus, epidemiológus, sőt még orvos sem, a jelen járványügyi helyzet elemzésére nem vállalkozhatok – ugyanakkor fellapoztam és kifejezetten érdekesnek találtam Charles Rosenberg, pennsylvaniai történelem és szociológiai professzor 1989-ben megjelent tanulmányát, amit az AIDS-ről mint járványról, illetve annak történelmi perspektívába helyezéséről írt. Természetesen nem garantálja semmi sem, hogy a mostani járvány társadalmi lefutása olyan lesz, mint amilyen a korábbiaké volt, de a történelmi tapasztalat talán mégis hasznos lehet a jelennel kapcsolatban – akár a közgazdászoknak is. Rosenberg szerint egy járvány sosem trend, hanem mindig esemény, és mint társadalmi jelenség mindig egy jól leírható dramaturgiát követ: egy viszonylag jól meghatározható időpontban kezdődik, mind térben, mind időben limitált a lefutása, fokozódó feszültségből indulva egyéni és közösségi válságig vezet, ami aztán jellemzően valamilyen közös cselekvéssel véget ér. Rosenberg narratívája nem is azért érdekes, mert még sose hallottunk ehhez hasonló „jóslatot”, hanem azért, mert nagyon szemléletesen, egy dráma kereteibe ágyazva vázolja egy járvány társadalmi lefutását. Nyitány – az első jelek „Április 16-án Bernard Rieux doktor a rendelőjéből kilépve, a lépcsőházban egy döglött patkányba botlott.” – Rosenberg Albert Camus „Pestis” című regényének kezdő sorait idézve mutatja be, miképp szoktak kitörni a járványok – sok esetben egy akkor jelentéktelen, de később visszatekintve felértékelődő eseménnyel. A Covid-19 esetében is valami ilyesmi történt, amikor megérkeztek Kínából az első híradások – egyrészről a megbetegedésekről, másrészről pedig a lezárásokról, a kínai import késéséről, a gyárak leállásáról. Első felvonás – a ráeszmélés A közösségek jellemzően nehezen fogadják el, hogy járvány van. Egyszerűen nem tudják elképzelni, nem áll érdekükben, nem akarják felforgatni a mindennapjaikat. Félünk a gazdasági következményektől, a közrend felbomlásától, így csak akkor ismerjük be, hogy „helyzet van”, amikor az egyre evidensebb jelek miatt már nincs más lehetőség. Ez ugyanígy történt a pestis, a kolera – vagy épp a koronavírus idején. Nem meglepő, hogy tartunk a járványoktól, hiszen azok majd mindig társadalmi bomlást, a gazdasági kapcsolatok szétzilálódását, az ellátási láncok megbomlását, a társadalmi egyenlőtlenségek fokozódását, egyes egyének elkülönítését is okozzák. Az első szakasz ezért mindig addig tart, amíg a közösség hajlandó elismerni, hogy cselekedni kell. Ez a gazdaságpolitika tekintetében is igaz – és a tapasztalatok szerint a gazdaságpolitikai reakció hatékonysága is nagyban múlik azon, hogy erre mikor kerül sor, azaz mikor jutnak el odáig a döntéshozók, hogy fel kell adni a szokásos ügymenetet, és válságüzemmódba kell kapcsolni. Ebből a szempontból a koronavírus-válság kezelése viszonylag sikeresnek tekinthető, hiszen kiemelten a monetáris politika kivételesen gyorsan reagált a kihívásokra. Második felvonás – a bizonytalanság kezelése A járványokkal együtt jár a bizonytalanság, aminek megértésére, feldolgozására és esetleges kezelésére hamar igény jelentkezik. Korábban ez jellemzően a transzcendens térben zajlott le, a járványokat ugyanis az ember és az Isten közötti kapcsolatban értelmezték. Ez tette lehetővé a járványok „társadalmi menedzselését” évszázadokon keresztül, ezáltal ugyanis lehetővé vált a járvány megértése, racionalizálása és valamiféle kontrollálása. A mai korban ugyanehhez a társadalmi funkcióhoz és igényhez kapcsolódnak a tudományos magyarázatok, a kockázati faktorok azonosítása, legyen szó az életmódról, a fizikai állapotról, a környezeti tényezőkről. Különösen fontos arra magyarázatot találni, hogy egyeseket miért érint érzékenyebben egy járvány, mint másokat. Mindennek a járványokkal kapcsolatos gazdaságpolitikai lépések tekintetében is van relevanciája. Fontos ugyanis annak megértése, hogy a járvány pontosan miképp is hat a gazdaságra, illetve el kell végezni azt az elemző munkát is, amely alapján a leghatékonyabb gazdaságpolitikai válaszlépések kialakíthatók. Most is vannak gazdaságok, amelyeket érzékenyebben érintett a koronavírus-válság, mint másokat – ami ugyancsak magyarázatot kíván, ha a gazdaságpolitika fel akar lépni a válságjelekkel szemben. Harmadik felvonás – a közösségi válasz kialakítása A közösségi felismerés mindig elvezet közösségi válaszhoz. A járványok egyik jellegzetessége, hogy közösségi reakciót váltanak ki – ha nem ez történne, akkor nem is járványól beszélnénk, hanem egyéni megbetegedésekről (Rosenberg szerint ezt jól mutatja például a TBC és a kolera közötti különbség). A közösségi válasz sok esetben rituális akciókat is hozhat, ilyen volt például régebben a közösségi böjt, vagy mostanság az egészségügyi dolgozók megtapsolása, ami a közösségi szolidaritást fejezi ki. A konkrét megvalósulási forma mindig az adott időszak társadalmi, spirituális értékrendszerét tükrözi, sok esetben a vallási és tudományos elemek vegyülésével. Az, hogy végül milyen közegészségügyi intézkedések születnek, nagy részben ugyancsak a társadalmi-kulturális attitűdökre vezethető vissza – sok esetben a szegények, a társadalmi értelemben marginalizáltak voltak az intézkedések „célpontjai”, amit a tapasztalatok mellett ideológiai szempontok is tápláltak. A közösségi válasznak természetesen a gazdaságpolitikai lépések is részét képezték, és bár voltak átfedések az egyes államok reakciói között, azért érdemi eltéréseket is lehetett detektálni – ami minden bizonnyal nem független az adott ország, közösség társadalmi, értékrendi „profiljától”. Epilógus T. S. Eliot Nobel-díjas költő híres sorait parafrazeálva: a járványok „nem bumm-mal, csak nyüszítéssel” érnek véget. A fertőzésnek kitettek elmenekülnek, elzárják magukat, elkapják a betegséget és szerencsés esetben felépülnek, de összességében a járvány lassan visszaszorul. A hangsúly a „lassan”-on van, azaz a járványok sosem érnek véget egyik napról a másikra. Ezt a lassú visszavonulást követi jellemzően a tanulságok levonása, illetve, hogy milyen tartós hatása volt a tömeges megbetegedéseknek. Mindez azért is fontos, mert ha elfogadjuk, hogy a gazdaságpolitika illeszkedik a járványhoz, akkor a végéhez is illeszkedni fog. Azaz a válságkezelő intézkedések, nem vezethetők ki egyik napról a másikra, hiszen a környezet rendeződése és normalizálódása is fokozatos, akár visszatérő, újabb és újabb járványhullámokkal. A lassan visszavonuló járvánnyal mindenképp az a megközelítés konzisztens, ami figyelembe veszi ezt a kapcsolódást – vagyis ütemezett, rugalmasan alakítható és fokozatosságot megtestesítő lépésekre van szükség a gazdaságpolitikai normalizáció tekintetében is. "
"67","Tapaszti Attila","A tudományos fantasztikus irodalom és filmek köztudottan számos későbbi technológiai felfedezést jósoltak meg vagy huzalozták előre a tudósok gondolkodását önbeteljesítő jóslatként működve. A jobb művek természetesen fontos társadalmi, filozófiai kérdésekre is reflektálnak, maga a műfaj ugyanis eltávolít a jelentől, így megadja a kívül álló nézőpont lehetőségét is. A pénzügyi rendszer a társadalmi-politikai-hatalmi szerepe miatt megjelenik számos helyen, de magának a pénzügyi technológiának általában nem szenteltek akkora figyelmet a szerzők. Különösen annak fényében nem, hogy jelenleg a blockchain-t sokan az első számú innovációval hajlamosak azonosítani. De mi lehet ennek az oka? A szerzők fantáziája mondott vajon csődöt? Nézzünk pár aspektust. 1. Az első gondolathoz nézzünk egy korában igen népszerű, 1962-ben indult rajzfilmet (The Jetsons), különös tekintettel a főcímnek egyik momentumára: A rajzfilm szereplői a felhők közt élnek[1], tiszta és biztonságos atomenergiával[2] hajtott járművekkel közlekednek, mesterséges intelligencia alapú háztartási robotot használnak, okosórával rendelkeznek, az automatizáció miatt két hetente pár órát dolgoznak csak, de papír alapú készpénzzel fizetnek!  Ez természetesen csak egy kiragadott példa a rengeteg műből, de talán valamire rávilágít: a pénzügyi technológia fontos ugyan, de csak egy eszköz, ahogy a pénzügy egésze is. Egy megfelelően kialakított pénzügyi rendszer sokkal kezdetlegesebb technológiai megoldások mellett is képes a társadalmi jólétet növelni, amely absztrakt és szerteágazó cél ugyan, de mégiscsak cél. A Holdra is a papírpénz és a csekk-könyv korában jutott el az emberiség… A pénzügyi innovációkra való túlzott fókuszálás olyasmi, mintha egy szobrász csak a kalapácsa műszaki fejlettségének növelésére koncentrálna és nem magára a készülő szoborra. Természetesen fontos a jó kalapács, de a valós cél soha nem kerülhet másodlagos helyre, az aránytévesztés rosszabb helyzetet eredményez. Más szavakkal: a legtehetségesebb és legragyogóbb elméjű mérnökök, informatikusok ne a kalapácsra (fintech), hanem a szoborra (például zöld technológiák, biztonságos atomenergia, egészségügyi-oktatási innovációk stb.) fókuszáljának, az ellenkezője társadalmi szinten erőforrás pazarlásnak tekinthető. 2. A decentralizált pénzügyi struktúrák támogatói természetesen a fenti tulajdonképpeni „miért?” kérdésre is választ igyekeznek találni. Az egyik legelterjedtebb narratíva szerint a pénzügyek demokratizálása, a központi szereplők (jegybankok, kereskedelmi és befektetési bankok, brókercégek) kiiktatása a fő cél a decentralizált rendszerekkel. Nézzük először praktikus szinten, hogy ez mennyiben valósult meg. Mondani sem kell, hogy sehogy. Egyrészt hagyományos centralizált tőzsdéken zajlik a kereskedés, másrészt a döntési algoritmusok (PoW, PoS) egyikénél sem érvényesül az egy ember, egy szavazat elve. A blokklánc akváriumban a nagyobb halak tehát bizony egyenlőbbek. Amíg persze az érdekek egybeesnek – és jelenleg ez még a spekulációs áremelkedésben ölt csak testet – addig minden rendben van. De ha a blockchain valós ígérete is megvalósulna valaha, azaz a smart contractokon alapuló decentralizált, valós feladatokat megoldani kívánó alkalmazások elterjedése, már valószínűleg a felszínre kerülnének a „ki mondhatja meg, hogy mi is legyen és milyen keretek közt?” feszítő kérdései. 3. Ez utóbbi kérdés nem véletlenül foglalkoztatja a legnagyobb koponyákat évezredek óta mind a mai napig. Valószínűleg hiába állt volna rendelkezésre Platónék idejében a blockchain technológia, ő ugyanúgy a filozófus királyok uralmának és a magántulajdon hiányának szükségességéről és a köztársaság hibáiról elmélkedett volna. „The code is law”, de mi legyen a kód? Ez már az emberi értékrendszerek, azaz a kultúra terepére tartozik, amely a történelemben valamelyest más és más válaszokat szült, de a kérdések mindig ugyanazok. Hiába a technológiai díszlet gyors megváltozása, az emberi érzések, ráció és spiritualitás sokkal állandóbbnak tűnik. Nihil novum sub sole, azaz nincs új a nap alatt. 4. De a pénzügy és a közgazdaságtan empirikus talaján történő vizsgálódás sem vezet nagyon más eredményre. A kérdés itt nem más, minthogy a DeFi rendszerekben miért is allokálódna a tőke hatékonyabban társadalmi szempontból, mint a jelenlegi globális pénzügyi struktúrában. Ez nem jelenti, hogy utóbbi kiválóan vizsgázna e területen (mindannyian ismerjük a válságok sorát, ami rögös útját övezte), de a DeFi miért is lenne jobb? A válságok során a hagyományos pénzügyi rendszer változott, fejlődött, és ugyan mindig új kihívások érik, azért tanul(gat) a múltból. A szabályozások változása ugyancsak ezt támasztja alá. Az emberi hajtóerők (mohóság, félelem stb.) ugyanakkor kiiktathatatlanok, mindig ott lesznek. Miben adna hozzá ehhez a képest a blockchain technológia? Az eddigi tapasztalatok egyelőre sajnos inkább negatívak, számos csalással, spekulációs őrülettel találkozhattunk az elmúlt években. Milyen hasznos projekt valósult meg az elmúlt évtizedben, ami blockchain hiányában nem valósult volna meg? Hol oldott fel tőkehiányos helyzetet a DeFi? A teljes tartalékoláshoz közelítő DeFi rendszerekben milyen korábban már átélt válságok lehetősége NEM lakozik? A bűnözők által kihasznált anonimitáson és a mindenféle korlát és ellenőrzés nélküli tőkeáramláson túl milyen kézzelfogható változást szült a blockchain? Ha valami talán ide sorolható, akkor a spekuláción meggazdagodó tömegek, ha és amennyiben ez a folyamat a társadalmi stabilitást segíti (például a vagyonhatáson keresztül)[3]. 5, Kicsit árnyalva a fenti képet ez nem jelenti fekete-fehéren azt, hogy nem érdemes a blockchain, DeFi stb. fejlesztésével foglalkozni. Kétségkívül vannak izgalmas és előremutató aspektusai ezen innovációknak. De azt sem nézhetjük el, hogy míg az internet az 1990-es évek elejétől egy évtized alatt szinte teljesen megváltoztatott mindent, addig a blockchain még csak azok életét változtatta meg, akik rengeteg pénzt kerestek vagy buktak vele. Ahogy fentebb írtam, ez sem elhanyagolható szempont, de ezt a technológiailag egy árnyalatnyival kevésbé szofisztikált tulipánhagyma is tudta pár száz évvel ezelőtt. A nagy áttörés és a mindennapi életünk javítása tehát még várat magára. "
"68","Tapaszti Attila",""
"69","Vonnák Balázs","Idén augusztus 26. és 28. között tartották meg a Jackson Hole Gazdasági Szimpóziumot, a jegybankárok és a monetáris politikával foglalkozó kutatók csúcstalálkozóját, ahol a világ prominens közgazdászainak előadása mellett szokás szerint nagy várakozás övezte az amerikai jegybankelnök beszédét. A Fed elnöke ezeken a találkozókon tradicionálisan fontos üzeneteket szokott megfogalmazni az amerikai monetáris politika főbb kihívásairól, irányairól. Jelenleg az egyik ilyen legnagyobb kihívás a historikus magasságokba emelkedő infláció, így Jerome Powell elnöknek arra is ki kellett térnie, hogy mit kezd a Fed az elszabaduló árakkal, mit tesz vagy mit nem tesz az árstabilitás megőrzéséért. Az előző mondatban a „mit nem tesz” nem pusztán retorikai fordulat volt, ugyanis a Fed tavaly tért át az átlagos inflációs cél követésére, amit úgy kommunikált, hogy ha huzamosabb ideig cél alatt tartózkodik az infláció, arra fog törekedni, hogy ezt egy, a (2 százalékos) célnál magasabb infláció tolerálásával vagy szándékos előidézésével kompenzálja: „following periods when inflation has been running persistently below 2 percent, appropriate monetary policy will likely aim to achieve inflation moderately above 2 percent for some time.” Nemrég írtam már arról a dilemmáról, amivel az új rezsimet beüzemelő Fed szembesül: egyfelől örülhetne, hogy a régóta áhított (?) infláció megjelent, és most demonstrálhatná, hogy az átlagos inflációt célozza, vagyis (átmenetileg) tolerálja a cél feletti értéket, másfelől azonban azt kockáztatja, hogy a várakozások elszabadulnak, és visszatér a hetvenes évek Nagy Inflációja. Ennek fényében különösen érdekes volt, hogy miként beszél majd Powell az inflációs folyamatokról. A beszéd azonban csalódás volt a számomra. Az, amit elmondott, egy olyan hagyományos inflációs célkövetést folytató jegybankelnök beszéde volt, aki nem is olyan régen már belefutott egy utólag elhamarkodottnak minősíthető monetáris szigorításba. Érvelésének középpontjában (továbbra is) az állt, hogy a magas infláció csak átmeneti, nem terjedt ki a termékek és szolgáltatások széles körére, egyelőre nem emelte meg érdemben a hosszú távú inflációs várakozásokat, így a legbölcsebb, ha a laza monetáris politikával továbbra is a teljes foglalkoztatás elérésére törekednek. De persze éberen figyelnek minden bejövő információra, és ha veszélyben lenne az árstabilitás, akkor nem haboznak majd megtenni a szükséges lépéseket. Ésatöbbi, ésatöbbi. Gyakorlatilag szót sem ejtett az átlagos inflációs célzásról, vagyis arról, hogy a jelenlegi helyzetben ez a felüllövés vajon mennyiben segíti, hogy átlagban kijöjjön a 2 százalék. Pedig elvileg egy ilyen rezsimben működnek. Több kérdés is felmerül Powell kommunikációjával kapcsolatban: Átlagos fogyasztói (PCE) infláció az USA-ban 2021. júliusáig különböző átlagolási horizontokkal Forrás: FRED adatok (https://fred.stlouisfed.org/series/PCEPI) alapján saját számítás. Az átlagos inflációs célkövetés tavalyi elindításakor még nem sejthették a Fed döntéshozói, hogy ilyen hamar elérkezik az a pillanat, amikor be tudják mutatni, hogyan is kell érteni az átlagolást. Most pedig elérkezett, és színt lehetne vallani, meg lehetne értetni a publikummal, hogyan működik az új rezsim. Egyszerűen csak annyit kellene mondani, hogy örülnek az inflációnak és nem kívánnak szigorítani miatta. Mert így jön ki a matek. "
"70","Neszveda Gábor","Az intézményi befektetők szerepe egyre nagyobb a tőzsdéken és a befektetés világában. Ezzel párhuzamosan hasonlóan nagy az akadémiai érdeklődés a tőzsdei árfolyamokkal kapcsolatban is. Az egyik nagy kérdés mindkét világban, hogy hogyan lehet magas hozamot elérni a részvénybefektetésekkel.  Az egyetemi (akadémiai) világban számos elmélet és empirikus elemzés született a témában. A legismertebb modelleket gyakran használják a tudományos cikkekben. Például Carhart 4-faktoros modelljét bemutató cikkét (Carhart, 1997) több mint 18 ezer tudományos tanulmányban hivatkozták már le.  Természetesen egyből adódik a kérdés, hogy lehet-e pénzt keresni ezekkel a tudományos cikkekkel, és ha igen, hogyan használják ezt a tudást? Ha pedig használják, akkor tényleg működik-e az életben, vagy csak papíron mutat jól? Ezeket a kérdéseket járja körbe Van Gelderen és Huij (2014). Az első kérdés, hogy mit tekintünk az egyetemi, tudományos világban elfogadott összefüggésnek. Ezek alapján azt lehet mondani, hogy a kis cégek részvényei jobb hozamot hoznak, mint a nagyok, a magas BTM értékkel (a könyv szerinti érték és a piaci érték hányadosa) rendelkezők részvényei is magasabb hozamot könyvelhetnek el, valamint az elmúlt egy év nyertesei jobban teljesítenek, mint az elmúlt egy év vesztesei. Ezek alapján a következő kérdés, hogy egyáltalán használják-e a nagy intézményi befektetők ezeket az összefüggéseket, vagy nem nagyon veszik figyelembe. Ezt Van Gelderen és Huij többféleképpen is megvizsgálja, és azt találja, hogy a fent említett első két stratégiát nagy számban használják az intézményi befektetők (több mint 30 százalékban), de az elmúlt év nyerteseit és veszteseit nagyon kevés befektető veszi figyelembe. Végül jön a legfontosabb kérdés, hogy azok, akik figyelembe vették ezeket a tudományos eredményeket, jól teljesítettek-e. A szerzők azt találták, hogy az első két stratégia esetén egyértelműen sikeresebbek voltak azok a befektetők, akik alkalmazták. Ez abszolút értelemben is igaz a hozamokat elemezve, de relatív helyzetüket is javították az egymás közötti versenyben. Ezzel szemben a harmadik stratégia nem hozott sikert az őket alkalmazók számára, igaz ők eleve kevesen is voltak. Összességében elmondható, hogy a tőzsdei befektetések legnagyobb, legfontosabb és legjobban képzett szereplői, az intézményi befektetők is figyelik és alkalmazzák a tudományos eredményeket, és ez számukra meg is éri. Ennek függvényében még izgalmasabb kérdés, hogyan maradhatnak meg ezek az összefüggések és magas hozamok a piacon, de ezt már a szerzők külön nem vizsgálták, és általánosságban igaz, hogy egy sikeres stratégia publikálása egy tudományos tanulmányban csökkenti ezen stratégia jövedelmezőségét (McLean és Pontiff, 2016). "
"71","Gánics Gergely","A címben feltett kérdés évtizedek óta foglalkoztatja a közgazdászokat, és természetesen rengeteg válasz született rá. A gyakran említett okok között felmerül, hogy a nők gyakran nem megfelelő oktatást kapnak, a nemek közötti diszkrimináció negatívan hat az elhelyezkedési és előlépési lehetőségeikre, illetve a gyermekvállalás következtében jellemzően a nők esnek ki legalább időlegesen a munkaerőpiacról. Nem vitatva, hogy az említett okok is hozzájárulhatnak a nők alacsonyabb keresetéhez, Cortés és szerzőtársai friss tanulmányukban a kockázatkerülés és a (túlzott) magabiztosság hatását vizsgálták a Boston University 2013 és 2019 között végzett üzleti alapképzéses hallgatói körében (Cortés és szerzőtársai, 2021). A felméréses módszertannal készült tanulmányban a résztvevőknek egyrészt értékelniük kellett a saját kockázatvállalási hajlandóságukat, másrészt meg kellett jelölniük, milyen kezdőfizetésre számítanak, továbbá pontozniuk kellett a saját képességeiket. A kérdőívek alapján a férfiak kevésbé voltak kockázatkerülőek, és magasabb bérre számítottak, mint a nők, miközben a női válaszadók átlagosan alacsonyabbra értékelték saját képességeiket. A felmérésben résztvevő végzős hallgatók által kapott állásajánlatokat megvizsgálva két fő megállapításra jutottak a szerzők: A végzős férfiak és nők által elfogadott bérajánlatok kumulatív átlaga a diplomázás hónapjához képest Megjegyzés: Az ábra a végzős férfiak (folytonos kék vonal) és nők (szaggatott piros vonal) által elfogadott állásajánlatokhoz tartozó kumulatív átlagos béreket jeleníti meg a diplomázás hónapjához (nullával jelölve) képest. A sávok a 95 százalékos konfidenciaintervallumot jelzik. Forrás: Cortés és szerzőtársai (2021, 37.o., 2. ábra). A kutatók ezt követően egy modellt építettek, aminek a segítségével két beavatkozás hatását mérték meg. Először azt modellezték, milyen hatása lenne a fizetések különbségére, ha a modellben szereplő férfiak és nők tökéletes információval rendelkeznének a várható bérükről: ez mintegy 25 százalékkal csökkentette a bérollót. Ennek magyarázata, hogy a férfiak a valóságban túlzott kezdeti bérigénnyel léptek a munkaerőpiacra, ami azon szerencséseknek kifizetődő volt, akik meg is kapták az elvárásuknak megfelelő állást – a többiek viszont tovább kellett, hogy keressenek, és lefelé kellett módosítaniuk az igényeiket. Másodszorra azt vizsgálták meg, milyen hatása lenne, ha egy ajánlat megfontolására egy hónap helyett két hónapjuk állna rendelkezésre a nőknek és a férfiaknak is. Ezzel csökken az álláskeresőkre nehezedő nyomás, hogy elfogadjanak egy ajánlatot, aminél esetleg érkezhet egy jobb is. A nők számára ez a kockázatkerülőbb magatartásuk miatt előnyös, miközben a férfiak túlzott elvárásaiból eredő költségeket is mérsékli, így ex ante nem egyértelmű a bérollóra gyakorolt nettó hatás. A kutatók érdekes módon azt találták, hogy ez a policy 40 százalékkal csökkentette a bérollót. Kevesen védenék azt az álláspontot, hogy a nőknek és a férfiaknak pusztán a nemük miatt különböző bért kellene keresniük. Ugyanakkor nem egyértelmű, hogy milyen beavatkozással lehetne elérni, hogy a nemek közötti bérolló záródjon. A fenti tanulmány remélhetőleg hasznos adalékot szolgáltat az erről szóló közgazdasági és közpolitikai vitához. "
"72","Vonnák Balázs","Megtörtént a monetáris stratégia felülvizsgálata az Európai Központi Banknál, amelynek eredményét 2021. július 8-án tették közzé. A felülvizsgálat a monetáris politikai keretrendszer több elemét is érintette, de itt most csak az inflációs céllal kapcsolatos változás(ok)kal szeretnék foglalkozni. Előzetesen a nagy kérdés nem is az volt, hogy vajon a korábbi aszimmetrikus („below but close to”) 2 százalékos cél helyett bejelentenek-e egy szimmetrikus 2 százalékot, ami hasonlatosabbá tenné az EKB-t az inflációs célkövető bankok többségéhez, hanem az, hogy követik-e a Fedet, és bevezetik-e az átlagos infláció célzását (average inflation targeting, AIT). Persze míg az előbbit borítékolni lehetett, utóbbira nem sokan fogadtak volna nagy pénzben. Miért fontos ez? Amikor a Fed tavaly – a világon elsőként – áttért az átlagos inflációs célkövetésre, ezt a céllal tette, hogy hitelesebben tudjon beígérni egy magasabb jövőbeli inflációt, és így az inflációs várakozások emelésével nagyobb mozgástere legyen a gazdaság élénkítésére. Ez a mozgástér ugyanis a fejlett országok jegybankjaiban igencsak beszűkült a pénzügyi válság után a zéró alsó korlát (zero lower bound, ZLB) miatt, vagyis amiatt, hogy a negatív tartományban a kamatpolitika elveszti hatásosságát. Ilyen értelemben az AIT egy aszimmetrikus rezsim, mert maga az inflációs cél hiába szimmetrikus, az átlagolási mechanizmus miatti kompenzáció alapvetően a ZLB esetében releváns, ugyanis ott válik féloldalassá a monetáris politika. Ezt egyértelművé teszi a Fed kommunikációja, ugyanis mindig arról beszélnek, hogy ha az infláció hosszabb ideig a cél alatt van, a Fed cél feletti inflációt fog célozni, és sosem az ellenkező szituációról[1]. Csak összehasonlításképpen: egy klasszikus inflációscél-követő jegybank mindig a célra lő függetlenül attól, hogy a múltban alul- vagy felüllőtte-e azt. Hogy a Fed új rezsimje működik-e, majd a történelem eldönti. Mi korábban fogalmaztunk már meg szkeptikus gondolatokat ezzel kapcsolatban. Az mindenesetre eldőlt, hogy az EKB óvatosabban halad a reformok útján, és egyelőre a klasszikus inflációs célkövetés felé tereli saját stratégiáját, nem kacsingat még nyilvánosan az AIT felé. Christine Lagarde, az EKB elnöke a felülvizsgálati eredményekről tartott sajtótájékoztatón 17-szer használta a „szimmetria” szó valamilyen formáját (a „kamatot” például csak hatszor). Van azonban valami zavaró az EKB kommunikációjában, amit én személy szerint nem tudok hova tenni. Mind a felülvizsgálat eredményeit összefoglaló EKB nyilatkozatban, mind pedig Lagarde asszony sajtótájékoztatóján hangsúlyosan előjön az az állítás (elköteleződés?), hogy „[e]lsősorban akkor van szükség különösen erélyes vagy kitartó monetáris politikai lépésekre, amikor a gazdaság megközelíti az alsó határt, hogy elkerüljék az inflációs céltól való negatív eltérések állandósulását. Ez [maga után vonhat] olyan átmeneti periódust is, amelyben az infláció mérsékelten a cél fölött van.”[2] Vegyük észre, hogy ez a kitétel roppant mód hasonlít a Fed már említett üzenetéhez, amellyel egyértelművé teszik, hogy az átlagolás igazából a ZLB esetén releváns. Az EKB azonban hivatalosan nem átlagos inflációt fog célozni. Akkor ez mit jelenthet pontosan? Ha nem elköteleződés, akkor csak egy előzetes mentegetőzés arra vonatkozóan, hogy a jövőben el fogják téveszteni a céljukat? Vagy egy agyafúrt egyszerhasználatos stratégia, és csak a mostani helyzetre vonatkozik? Nemcsak nekem okozott komoly fejtörést ennek az üzenetnek a dekódolása, ugyanis a sajtótájékoztatón a kérdések jelentős része erre vonatkozott, azonban Lagarde asszony gépiesen ismételgette a nyilatkozatban is szereplő mondatokat, így nem segített megérteni, mit is akar az EKB. Ami pedig nagy kár, mert hiszen – ahogy azt maga az EKB fogalmazta meg – a stratégia egyik legfontosabb célja, hogy a nyilvánosság felé történő kommunikációt támogassa. Megérett az idő egy új felülvizsgálatra? "
"73","Neszveda Gábor","Minden nap találkozunk azzal a problémával, hogy nem pontosan tudjuk, mi lesz egy esemény kimenetele, és ezért valószínűségek alapján kell döntenünk. Ez naponta többször is megtörténik velünk, még ha nem is tudatosul. Hiába szembesülünk sokszor ilyen helyzetekkel, gyakran hozunk rossz döntést. De nézzünk erre egy egyszerű példát. Mit döntene Ön, ha meg kellene tippelnie egy kockadobás végeredményét, és két lehetősége van: A) a kockán látható érték 1,2,3 vagy 4 lesz; B) a kockán látható érték 5 vagy 6 lesz? Egyértelmű, hogy egy normális kockánál (és tegyük fel, hogy a példában is az van) az (A) lehetőség kétszer valószínűbb, mint a (B) lehetőség. Egész pontosan az (A) lehetőség valószínűsége 2/3, míg a (B) lehetőség valószínűsége 1/3. Tehát érdemes az (A) lehetőséget választani, mert azzal sokkal nagyobb az esélyünk nyerni. Az előző kérdést nem is szokták elrontani, a megoldás egyértelmű a legtöbb ember számára. Viszont ez az egyszerű dilemma mindjárt kihívásokat jelent, ha kicsit másképp tesszük fel a kérdést. Milyen stratégiát választana, ha az előző játékot egymás után 10-szer kellene lejátszania, és a cél az, hogy minél többször eltalálja a kimenetelt? Minden megfigyelés után dönthet, hogy a következő dobásra melyik kimenetelt választja. Ebben az esetben az emberek többsége azt a stratégiát választja, hogy körülbelül az esetek 2/3-ában (6-7-szer) az (A) lehetőséget választja, és az 1/3-ában (3-4-szer) a (B) lehetőséget. Általánosságban elmondható, hogy az emberek a valószínűségek arányában választják a különböző lehetőségeket ilyen helyzetekben (a szakirodalomban angolul ezt nevezik probability matching-nek). Ez a jelenség nagyon általános, és igaz számos különböző döntési helyzetre. Összefoglaló írásként érdemes elolvasni Vulkan 2000-es tanulmányát. Viszont az emberek által használt stratégia nem helyes, és sokkal jobb eredményeket is el lehetne érni egy egyszerű stratégiával. De mi is a probléma lényege? Azt láttuk, hogy ha egyszer kell döntenie az embernek, akkor egyértelmű, hogy az (A)-t választja. De mi változik akkor, ha egymás után többször is lejátsszuk ezt a játékot? Igazából semmi. Minden döntés egyenként ugyanaz, mintha csak egyszer döntenénk. Tehát a legjobb stratégia, ha minden esetben, azaz mind a 10-szer az (A)-t választjuk. Ez is az optimális döntés matematikailag, ha arra törekszünk, hogy a lehető legtöbbször eltaláljuk a kimenetelt. Ezzel szemben a megfigyelések alapján az emberek nem ezt választják. De miért lehet ez a feladat ekkora kihívás az emberek számára? Természetesen erre a jelenségre is számos magyarázat született, de nagyon valószínű, hogy az emberek számára a valószínűségszámítás nagyon elvont és nem intuitív. Például az első példa esetében hogyan lehet elmagyarázni az embereknek, hogy mit jelent a 2/3 valószínűség és az 1/3 valószínűség? A legtipikusabb magyarázat, hogy ha háromszor dobsz a kockával, akkor átlagosan kétszer nyersz az (A) és egyszer a (B) opcióval. De ha ezt az intuíciót megtartjuk, akkor már nem is tűnik rossz megközelítésnek, hogy háromból játsszunk kétszer (A)-t és egyszer (B)-t, hiszen ez az, amit várunk. Összességében jól látható, hogy a valószínűségszámítás már a legegyszerűbb feladatoknál is nagyon meglepő eredményeket adhat az emberek számára. Érdemes ezért ezeket a típushibákat a gondolatmeneteinkben jobban megismerni, mert ennek köszönhetően a saját életünkben talán kevésbé esünk bele hasonló hibákba. "
"74","Sebestyén Géza","Idén április 14-én 64.000 dollár felett tetőzött egy bitcoin ára. Ez nem csupán az idei évben volt rekord, de a születése óta sem tartózkodott magasabban a kriptopénz árfolyama, mint aznap. Nem egészen két hét múlva, április 25-én viszont már 48.000 dollár alatt járt a grafikon. Ez a 25 százalékos csökkenés egyben azt is jelentette, hogy egy olyan termék vagy szolgáltatás, melynek ára dollárban nem változott, bitcoinban számolva 33,33 százalékkal volt magasabb április 25-én, mint 11 nappal korábban. Egy hónapra vetítve ez már közel 120 százalékos drágulást jelent. Máshogy megfogalmazva, ha ezen 11 nap tendenciái hosszú távon fennmaradtak volna, akkor a bitcoinban mért árak 26,5 naponta duplázódtak volna. Tény, hogy ez a szám meg sem közelíti azt az ütemet, amivel a világtörténelem leginstabilabb fizetőeszközei veszítettek az értékükből. A türkmén manatban és az örmény dramban mért árak 1993 novemberében 12,5 naponta duplázódtak. A kínai jüanban számított árak 1949 áprilisában 5,3 naponta kettőztek. A görög drachma 1944 októberében és a német márka 1923 októberében körülbelül négynaponta duplázott. A jugoszláv dinárnak ehhez már 1,4 nap is elég volt 1994 januárjában. A zimbabwei dollár nagyjából 1 napos felezési üteme csak az ezüstéremre volt elég. A világbajnok a magyar pengő, mely esetében 1946 júliusában 15 óránként emelték az árakat duplájára a kereskedők. Ettől függetlenül a 2021 áprilisában havi szinten 120 százalékot kitevő áremelkedés is bőven meghaladja az 50 százalékos értéket, melyet a hiperinfláció hivatalos definíciójában használni szoktunk. Magyarul a bitcoin hiperinflációs szakaszt élt át idén áprilisban. A virtuális valuta értékvesztése azóta sem állt meg. A cikk írásának időpontjában 30.000 dollár környékén mozog a bitcoin árfolyama. A mai árak tehát továbbra is körülbelül dupláját teszik ki az áprilisi szintnek. A drágulás ütemét szemléletesen mutatja az alábbi ábra, mely egy fiktív, 100 dollárba kerülő termék árának alakulását ábrázolja. Mint láthatjuk, bár a bitcoin gyengülésének üteme jócskán lelassult, a trend továbbra is nagyon magas inflációs ütemet jelez (ami egyébként nem túl meglepő a világ jegybankjainak kamatpolitikája és a virtuális valuták kamatérzékenységének fényében). Egy 100 dolláros termék árának alakulása bitcoinban Ezek a hiperinflációs szakaszok meglehetősen gyakoriak a bitcoin esetében. 2017. január 4. és 11. között 33 százalékot esett a kriptopénz értéke. 2017. szeptember 1. és 14. között 36 százalékot. 2017. december 16. és 30. között 34 százalékot. 2018. január 6. és február 5. között 60 százalékot (ez egyben azt is jelentette, hogy egy hónap alatt a bitcoinban mért árak 2,5-szeresükre emelkedtek). 2018. március 5. és április 6. között 43 százalékot. 2018. május 5. és 28. között 28 százalékot. 2018. november 7. és december 15. között 50 százalékot. 2019. október 27. és december 17. között 30 százalékot. 2020. február 12. és március 12. között 52 százalékot. Végül 2021. május 9. és június 8. között 43 százalékot. Megfigyelhetjük tehát, hogy egyre hosszabb és egyre komolyabb visszaesések történnek a bitcoin árfolyamában (ami nem túl meglepő a csillagászati volatilitása fényében, bár tény, hogy az első virtuális valuta még így is jobban teljesített, mint azon kriptók tömegei, melyeknek lényegében egész létezésük során hiperinflációt produkáltak). A hiperinflációt egyetlen pénz esetében sem szeretjük. Nem csoda, hogy ez a jegybankok egyik legnagyobb ellensége, mely ellen minden erejükből küzdenek. Ilyen hiperinflációs periódusok hozták el a magyar pengő végét (és a ma is használt forint születését), a zimbabwei dollár és a jugoszláv dinár többszöri halálát, a régi venezuelai bolivár, német márka és görög drachma megszűnését. A bitcoin eddig minden hiperinflációs szakaszából fel tudott támadni. És tény, hogy a virtuális valuták esetében egy nagyon hosszú hiperinflációs időszak sem vezet szükségszerűen a megszűnésükhöz. Egyrészt – szemben a hagyományos valutákkal – nincsen egyetlen ország vagy gazdasági térség sem hozzájuk kötve. Azaz míg egy athéni lakosnak komoly gondokat okozott az ország fizetőeszközének rohamos értékvesztése 1944-ben, mégsem tudott eltekinteni a drachma használatától, addig az, akinek problémát jelent a bitcoin árfolyamának zuhanása, bármikor megteheti, hogy más alternatívát választ pénzügyei intézéséhez (és ma már a hagyományos pénzek vonzerejét sem szabad lebecsülni, bár a bitcoin a virtuális valuták között sem tekinthető a legjobb választásnak). Azaz a mostanihoz hasonló időszakban nem kell a bitcoint megszüntetni és egy helyette másik kriptopénzt bevezetni, a felhasználók egyéni szinten meg tudják ezt tenni. Ugyancsak komoly különbség a virtuális és a hagyományos valuták között, hogy az új elektronikus alternatívák mögött nincsen jegybank. Legalábbis klasszikus értelemben. Azaz nem jelent senkinek arcvesztést vagy problémát a hiperinfláció ténye. Igaz, a bitcoin mögött is vannak olyan szereplők, melyek különleges szerepet töltenek be a rendszer működése szempontjából. Ezek a bányászok. Azonban ők is bármikor megtehetik, hogy elhagyják a hajót, és áttérnek egy másik kriptopénz bányászatára, vagy teljesen otthagyják ez a területet és máshogyan használják számítástechnikai kapacitásaikat. Erre egyébként a hiperinflációs időszak motiválja is őket, hiszen a bitcoin értékének felezése azt is jelenti, hogy a bányászatért járó kompenzáció értéke is felére csökkent. Így bár a jelenlegihez hasonló időszakok – szemben a hagyományos pénzekkel – nem teszik szükségessé a bitcoin megszűnését, mindenképpen csökkentik mind a bányászok, mind pedig a befektetők és felhasználók motiváltságát, így várhatóan létszámukat is. Minden hiperinflációs időszak csalódott befektetők tömegeit termeli ki (nem lehetetlen, hogy a valódi vasember is közöttük van). Közülük várhatóan nem kevesen örökre elfordulnak a bitcointól, vagy – rosszabb esetben – a teljes fintech ökoszisztémától. Így nem elképzelhetetlen, hogy a pénzügy és technológia nászának egyik első fecskéje és zászlóvivője a hasznos fintech fejlesztések terjedésének komoly gátjává válik az idő előrehaladtával. "
"75","Vonnák Balázs","Időről időre napvilágot látnak olyan hírek, melyek szerint az egyik vagy másik covid-19 elleni vakcinával beoltottak körében magasabbnak bizonyult bizonyos mellékhatás gyakorisága. Ezek a gyakoriságok valójában ezrelékekben vagy még kisebb töredékekben mérhetők, így komoly veszélyt nem jelentenek, mégis aggodalommal tölthetik el a hír olvasóját, mert valós kockázatra utalhatnak. Kell-e ténylegesen aggódnunk? Mennyire megbízhatóak ezek a statisztikai eredmények? Mindenekelőtt leszögezném, hogy számszerűen nagyon megbízhatóak, hiszen komoly sztenderdeknek felelnek meg az ilyen típusú vizsgálatok. Mindezek ellenére azt állítom, hogy mégsem kell nagyon rettegnünk. Ennek megértéséhez vegyük sorra, hogy mit is jelentenek ezek a számok. Először is, az ilyen típusú statisztikai eredmények mindig úgy értendők, hogy valószínűsíthető valamilyen hatás, összefüggés megléte. Vagyis nem biztos. Hogy honnantól számítunk valamit valószínűnek (szignifikáns hatásnak), az némileg önkényes. A becslés logikája a következő: összehasonlítanak két csoportot, amelyek közül az egyikben mindenki megkapta a vakcinát, a másikban senki. A kutatók törekednek arra, hogy a két csoport tagjai a releváns tulajdonságaikban hasonlóak legyenek, vagyis például az idősek, férfiak, korábban szívbetegségen átesettek stb. aránya nagyjából ugyanakkora legyen. Ha ez teljesül, a vizsgált mellékhatás tekintetében a két csoport között esetlegesen kimutatható lényeges különbséget az oltás számlájára lehet írni. Igen ám, de mi számít lényeges különbségnek? Tegyük fel, hogy mindkét csoportban 1000 egyén van, és az oltottak között háromnál, a kontroll csoportban pedig kettőnél jelentkezik a vizsgálat tárgyát képező komplikáció. Ebben az esetben hajlamosak lennénk azt mondani, hogy a különbség a véletlen műve. Ha ugyanez a két szám 30 és 2, akkor már gyanús, hogy a vakcina miatt van. Ahhoz, hogy egyértelműen meghúzzuk a határt, tudnunk kell, hogy mi a valószínűsége az adott (vagy annál nagyobb) eltérésnek abban az esetben, ha a valóságban nincsen ilyen jellegű következménye az oltásnak. Az első példánál maradva a kérdés az, hogy mi a valószínűsége, hogy az ok-okozati hatás nemléte esetén is legalább eggyel több megbetegedést figyelhetünk meg az oltottak körében. Ha ez kisebb, mint egy előre meghatározott küszöb, azt mondhatjuk, hogy a különbség statisztikailag szignifikáns, az valószínűleg nem a véletlen műve. Ez a küszöb lehet 1, 5, 10 százalék, de bármi más. A közgazdaságtanban többnyire az 5 százalékos küszöböt használják a szignifikancia megállapítására. Ezzel a számmal tovább gondolva példánkat, ha az egy vagy annál nagyobb különbség valószínűsége a hatás nemlétezése esetén 3,14 százalék, vagyis nagyon valószínűtlen, akkor statisztikailag szignifikáns eredményt találtunk. (Vegyük észre, hogy ha egy százaléknál húznánk meg a küszöböt, akkor csak legyintenénk az eredményre!) De most tegyük fel, hogy nemcsak egy, hanem 20 különböző, egymástól független potenciális szövődményt vizsgálunk meg ugyanezen a két csoporton. Ha a valóságban egyik előfordulási gyakoriságát sem növeli a vakcina, akkor külön-külön mindegyik esetben az valószínűsíthető, hogy nem lesz szignifikánsan kimutatható kapcsolat. De vajon igaz ez az összes kutatásra egyszerre, vagyis hogy egyik sem hoz szignifikáns eredményt? Sajnos a valószínűségszámítás törvényei szerint nem. Ha minden egyes esetben csak öt százalék a valószínűsége, hogy hamis szignifikanciát találunk, vagyis a véletlen hatására azt hisszük, hogy az valami tényleges ok-okozati kapcsolat, 20 ilyen kísérletből várhatóan egyszer ez megtörténik. Ha egyszázalékos szignifikanciaszintet állítunk be, várhatóan 100 kísérletre lesz szükség egy téves riasztáshoz. Márpedig vélhetően nagyon sok, 20-nál jóval több, de talán 100-nál is több potenciális mellékhatást, kockázatot vizsgáltak már meg az egyes vakcinákkal összefüggésben. Így ha egy esetben találtak valamit, az önmagában nem feltétlenül jelent semmit – aki keres, talál. Akkor is, ha nincs semmi. Ráadásul tovább árnyalja a képet, hogy azokról az eredményekről, amelyek nem mutattak ki szignifikáns hatást, csak kisebb valószínűséggel tudósít a média, mert azok hírértéke kisebb. "
"76","Kolozsi Pál Péter","A monetáris politika zöldítése elkerülhetetlennek látszik, amit jól mutat, hogy az elszánt klímaharcosként ismert francia jegybankárok (Christine Lagarde EKB-elnök, illetve a francia jegybankot vezető Francois Villeroy de Galhau) mellett immár a német Bundesbankot vezető Jens Weidmann is úgy foglalt állást, hogy az eszközvásárlási programokban figyelembe kell venni a fenntarthatósági szempontokat. A német jegybankár pár hónappal ezelőtt még élesen ellenezte a zöld szempontok integrálását, a BIS június eleji konferenciáján azonban már azt mondta, hogy az EKB-nak csak olyan vállalati kötvényeket szabadna vásárolnia, amelyek eleget tesznek a fenntarthatósági riportálási kötelezettségüknek és a hitelminősítésük kiterjed a zöld kockázatokra is, illetve amennyiben ennek megvalósítása valamiért nehézségbe ütközne, akkor elfogadható, ha az EKB limitálja bizonyos környezetszennyező szektorok kötvényeinek vásárlásait. A zöld fordulat nem csak szlogen, hanem valóban jelentős változást hozhat a monetáris politika vitelében is, hiszen egy fontos működési alapelv felülírását, lecserélését jelentheti. Ez az alapelv – egyesek szerint inkább mítosz – pedig nem más, mint a piaci semlegesség elve. A piaci semlegesség azt jelenti, hogy a jegybankok arra törekszenek, hogy az eszközvásárlások során minimalizálják a monetáris politika hatását a pénzügyi termékek relatív áraira. A gyakorlatban ez úgy képződött le, hogy a jegybankok a programjaikban a piaci súlyuknak megfelelően vettek értékpapírokat (legalábbis ezt tűzték ki célul), hiszen amennyiben nem így tettek volna, akkor egyes értékpapírok, piacok felülsúlyozásával a programok elvesztették volna a monetáris politikától elvárt általános jellegüket. A piaci semlegesség elve természetesen már eddig sem érvényesült tökéletesen, hiszen a jegybankok nem tudnak mindig minden piacon ugyanolyan intenzitással jelen lenni, és azon piacokat, ahol jelen vannak, favorizálják azon piacokkal szemben, ahol nincsenek jelen. Vagyis a piactorzítás eddig is az implementáció természetes velejárója volt, sőt, a célzott jegybanki programok épp azt szeretnék elérni, hogy a piac – amiről feltesszük, hogy valamilyen piaci probléma, súrlódás miatt már amúgy is „torzított” volt – a torzítatlan állapothoz közelítve változzon. A piaci semlegesség elve a zöld kérdés tekintetében automatikusan a fókuszba kerül, hiszen bár nincs még egységes definíció a zöld monetáris politikára, minden bizonnyal valami olyat jelent majd, hogy a jegybankok előnyben részesítik azokat a piacokat, eszközöket, amelyek összeegyeztethetők a környezeti fenntarthatósággal – vagyis definíció szerint, deklaráltan és szándékosan szembe mennek a piaci semlegességgel. Ennek fényében különösen fontos és előremutató, hogy Isabel Schnabel, az Európai Központi Bank igazgatóságának német tagja egy EKB-s konferencián azt fogalmazta meg, hogy itt az ideje véget vetni a piaci semlegesség korszakának. A piaci semlegesség elvét az EKB az EU Alapszerződésből vezette le, amely kimondja, hogy az Európai Unió egy nyitott gazdaság, szabad versennyel, amely lehetővé teszi az erőforrások hatékony allokációját. Ugyanakkor fontos látni, hogy a piaci értelemben semleges végrehajtás nem egy kötelező előírás. Nem is lehetne az, hiszen az EKB már most is sokszor eltér tőle (például a kötvények befogadhatósága korlátozott a hitelminősítés függvényében, vagy a PSPP, illetve a pandémiás időszakban bevezetett PEPP esetében sem a piaci súly, hanem a tőkearányok a meghatározóak, sőt, néhol még azok sem annyira). A klimatikus externáliák miatt ugyanakkor újra kell értékelni a piaci semlegesség elvének használatát – érvel Schnabel, aki rámutat: ha vannak piaci torzulások, a piaci semlegesség bebetonozza, sőt, fel is erősíti ezeket a piaci kudarcokat, szuboptimális allokációt eredményezve, miközben az Alapszerződés szerint épp ez az, amit el kellene kerülni. „Amennyiben a piac rosszul árazza a klímaváltozás hatását, úgy a piaci semlegesség kárt okoz (…) A piaci semlegesség elvét a piaci hatékonyság elvének kell felváltania” – vallja a német jegybankár, aki elismeri, hogy ezzel az elvvel az konzisztens, ha elfogadjuk, hogy a piaci árak nem hatékonyak, nem internalizálnak minden releváns információt. Valljuk be, ez azért nagy váltást jelent a jegybankok megközelítésében. A fenti „elvi újratervezésen” felül egy ilyen alapelv érvényesítése az implementáció tekintetében is komoly kihívást jelent majd, amit minden jegybanknak magának kell „megugrania”. Természetesen alapelvárás, hogy a zöld szempontok integrálása nem fordíthatja szembe a jegybankokat az elsődleges (árstabilitási) mandátumukkal. A nehézség abból adódhat, hogy egy piaci kudarc semlegesítése egy másik piaci kudarc felerősödését jelentheti, azaz például a környezeti externáliák kezelése közben nem érvényesül megfelelő mértékben a monetáris transzmisszió. Ez bár elvi szinten nem cáfolható, a második legjobb megoldás elmélete („theory of the second best”) szerint amennyiben több piaci kudarccal kell egyszerre megküzdenünk, akkor sosem az a legjobb megoldás, ha egy kudarccal nem foglalkozunk, hanem ha az összes kudarc kezelését egységesen végezzük annak érdekében, hogy a teljes hatás pozitív legyen a gazdaságpolitika (esetünkben a monetáris politika) egésze szempontjából. A fenti eszmefuttatás persze elvként szép, de implementációs kihívások sokaságát jelenti majd a jegybankok számára. Az EKB vállalati kötvényvásárlási programjában például jelenleg felülreprezentáltak a nem-zöld iparágak óriáscégei, így a zöldítés nem triviális. Felmerülhet a szennyező cégek kizárása („negative screening”), ami azonban épp ezen cégek zöldítésétől vonna el forrásokat, vagy a sorbarendezés (“tilting strategy”), amikor egy számszerűsíthető mutató (például carbon footprint) alapján sorrendbe rendezik az egyes kibocsátókat, és a legjobban teljesítőket graduálisan felülsúlyozzák a vásárlások során, ami ugyanakkor épp a legjobban teljesítők piacát szárítja ki a legjobban. A német jegybankári nyilatkozatok arra utalnak, hogy a kocka el van vetve, a zöld jegybanki forradalom bekövetkezése csak idő kérdése. Az, hogy mennyit kell még várnunk, jó eséllyel azon múlik majd, hogy melyik jegybank milyen bátran mer szembenézni az új kihívásokkal, illetve, hogy figyelembe véve az adatok szűkösségét, milyen operatív keretrendszer kidolgozására nyílik esély. Túl sokat azonban már nem várhatunk. "
"77","Neszveda Gábor","A zöld pénzügyek megkerülhetetlen témájává vált a befektetések világának is. Az egész világot érintő környezetvédelmi és etikai kérdések egyre erősebben jelennek meg a cégek jelentéseiben, és a szabályozó is egyre több információt kér be a tevékenységekkel kapcsolatban.  Az ESG (Environmental =E, Social=S, Governance=G) pontszám ezeket a környezetvédelmi, társadalmi és etikai kérdéseket hivatott számszerűsíteni. Természetesen ez mindig egy nagyon nehéz feladat, és több szolgáltató is kiad ilyen értékeket, de a cél egyértelmű: bemutatni, hogy egy cég mennyire védi a környezetet tevékenysége során, milyen társadalmi hozzájárulásai vannak és mennyire etikusan vezeti a céget (például hogyan bánik az alkalmazottaival).  Megkérdőjelezhetetlen, hogy az emberek számára egyre fontosabbak azok a szempontok, amiket az ESG szeretne megragadni, de az elmúlt évtized tapasztalatai alapján vajon ezek a pontszámok mit változtattak meg a cégek értéke szempontjából? Másképp fogalmazva, mit láthatunk, milyen hatást értek el az ESG pontszámok a befektetések területén? Ahhoz, hogy ezt jól meg tudjuk vizsgálni, szét kell választani a kérdést legalább két részre. Az egyik esetben az a kérdés, hogy az ESG pontszámok mennyire befolyásolnak fontos folyamatokat a cégben. Másrészt az a kérdés, hogy egy befektető milyen hozamokat érhet el velük. A tanulmányok többsége egyértelműen azt találja, hogy a jó ESG pontszámmal rendelkező cégek megbízhatóbbak és jobb pénzügyi teljesítményt nyújtanak (Friede és szerzőtársai, 2015). Fontos, hogy ez nem azt jelenti, hogy a cégek tőzsdei hozamai is magasabbak. Ez azt az összefüggést ragadja meg, hogy a jobb ESG pontszámmal rendelkező cégek jobb könyv szerinti adatokkal és ebből számolt mutatókkal rendelkeznek. Bár nem egyértelmű, de ez nem jelent automatikusan jobb hozamokat is, mert lehet, hogy ezt az információt a piac is jól árazza, és akkor az árfolyamban megjelennek ezek a pozitív hatások, aminek hatására a hozam már nem olyan magas, mivel korrekt áron forogtak a részvények. Mindenesetre a jó pénzügyi mutatók a magas ESG pontszámmal rendelkezők körében azt mutatják, hogy az ESG egyértelműen segít megragadni pozitív folyamatokat a cégben és nem hat hátrányosan a cég pénzügyi működésére. Viszont a tőzsdei hozamokra a tanulmányok szerint az ESG pontszámnak vagy nincs, vagy negatív a hatása (Cornell, 2021). Számos oka lehet ennek az összefüggésnek, de az az eredmény, hogy a jó ESG pontszámmal rendelkező cégek nem hoztak nagyobb hozamot, mint a rossz ESG pontszámmal rendelkezők, azt jelentheti, hogy ezeket a pozitív hatásokat a piac is beépíti az árfolyamába. Sőt a magasabb ESG pontszámmal rendelkező cégek alacsonyabb hozama azt is jelentheti, hogy a piac vagy ezzel szeretné kifejezni a preferenciáját ezen cégek iránt, vagy egyszerűen csak árazza az ezzel járó előnyöket. Például a jó ESG pontszámmal rendelkező cégeknél ritkább, hogy extrém nagy zuhanást produkáljon a cég árfolyama (Kim és szerzőtársai, 2014.) Összességében elmondható, hogy a cégek pénzügyeire jó hatással van, ha fejlődik az ESG pontszámok tükrében, de ez nem jelenti automatikusan, hogy magas hozamot lehet elérni azzal, ha kifejezetten ilyen cégekbe fektetünk. "
"78","Sebestyén Géza","Emlékszem, mennyire szkeptikusan fogadtam kempo edzőm, István szavait, amikor a nálam több évvel tapasztaltabb, jóval magasabb, nehezebb és erősebb edzőtársam elleni küzdelem előtt ezzel küldött a tatamira: ez is fejben dől el. Egy olyan sportban, ahol a versenyzők nem kerülnek fizikai interakcióba, ott elképzelhetőnek tartottam volna, hogy a mondás alkalmazható, azonban kifejezetten nehéz a szürkeállományunkat segítségül hívni akkor, amikor módszeresen záporoznak ránk méretesebb és ügyesebb ellenfelünk ütései és rúgásai. Ahogy az olvasó valószínűleg kitalálta, az elmetrükk nálam nem jött be (egy másik interpretáció természetesen az, hogy mindez azért történt, mert fejben feladtam). Később azonban alkalmam volt azt is megtanulni és megtapasztalni, hogy a hiedelmeknek és a gondolatoknak valóban teremtő erejük van. És pontosan ezen tudás alapján állítom, hogy a virtuális arany soha nem fogja tudni kiütni a nyergéből a fizikai aranyat. A legsikeresebb történet, amit emberek valaha kitaláltak Korunk sztártörténésze, Yuval Noah Harari szerint az emberiség legügyesebb és legnagyobb karriert befutó fikciója a készpénz. Hiszen nincsen objektív értéke. Nem lehet sem megenni, sem meginni, és még viselni sem lehet. Mégis lényegében az egész föld lakossága elfogadja valódi árukért és szolgáltatásokért cserébe. És míg nem mindenki hisz Istenben vagy az emberi jogokban, addig Harai szerint mindenki (még Osama Bin Laden) is hisz a dollár bankjegyben. Emlékszem, mennyire megfogott a történész érvelésének tiszta logikája, mikor először olvastam Sapiens című könyvét. És ma is azt gondolom, hogy Harari lézersugár pontossággal fogta meg a lényeget. Hiszen mi közgazdászok is úgy tartjuk, hogy a pénz értéke abból fakad, hogy elhisszük, hogy más is elhiszi, hogy van neki. Azonban megfelelő szerénységgel és tisztelettel én még egy lépéssel tovább mennék. Szerintem van egy még sikeresebb történetünk is. Ez a történet pedig az aranyé. Hiszen míg a dollár bankjegyet valóban széles körben ismerik és értékelik (személyes tapasztalatom, hogy Kambodzsában az eladók szívesebben fogadták el az amerikai fizetőeszközt, mint a helyi pénzt, a rielt), addig nagyon sok olyan ember él a Földön, aki nem ismeri, és így nem is tartja semmire a zöldhasút. A sárga fémet azonban a világ lakosságának túlnyomó többsége azonosnak tartja a kinccsel és a gazdagsággal. Aki keres, az (aranyat) talál Az Oxford szótár szerint a treasure (azaz kincs) szónak 11 darab szinonimája van. Ezek a riches, valuables, jewels, gems, gold, silver, precious metals, money, cash, wealth és a fortune. Ezen a listán az arany (gold) mellett az ezüst (silver) és a nemesfémek (precious metal) is szerepelnek. Talán nem meglepő, hogy a felsorolás egyetlen kriptopénzekhez kapcsolható fogalmat sem tartalmaz. Hasonló a helyzet akkor, ha a riches (gazdagság) szó szinonimáit keressük. A találatok között itt is szerepel az arany. Virtuális valutához köthető szavakat pedig itt sem találunk. Pedig számos olyan találat van, ami pénzügyi befektetésekhez, vagy egyenesen fizetőeszközökhöz kapcsolódik. Ilyen a készpénz (cash, hard cash), a likvid eszközök (liquid assets), a tőke (capital), sőt, a listán megtalálható a pénz számtalan szlengben használt verziója is (dough, bread, loot, shekels, moolah, the necessary, boodle, dibs, gelt, ducats, rhino, gravy, scratch, stuff, oof, dosh, brass, lolly, spondulicks, wonga, ackers, the ready, readies, greenbacks, simoleons, bucks, jack, mazuma, dinero, Oscar, dated splosh, green, tin, kale, rocks, shinplasters). Egyértelmű tehát, hogy a nyelv tanútétele szerint a készpénz és az arany tekinthető a vagyon és gazdagság elsődleges mércéjének, nem pedig a kriptopénzek. Ugyanez az éles különbségtétel a jegybankárok fejében is létezik. Míg a világ központi bankjai jellemzően egyértelműen negatívan nyilatkoznak a kripotpénzekről, és az elérhető információk szerint egyik sem tart bitcoint tartalékeszközként, addig a mai napig jelentős volumenű aranyat rejtenek a széfjeik. Az USA (8.134 tonna) és Németország (3.364 tonna) aranytartaléka együtt többet ér, mint a bitcoin teljes piaci kapitalizációja. A bitcoinhajú lány meséje Az, hogy az arany a fejekben egyértelmű győzelmet arat a technológia nemesfém-pótléka felett, már gyermekkorunkban eldőlt. Hiszen a világ gyermekeinek túlnyomó többségét lényegében születésétől fogva az arany csodálatára nevelik. A gyermekmesékben az arany a siker, a gazdagság, a jólét egyértelmű szimbóluma. A sárga fém mesék százaiban játszik központi szerepet. Ilyen például Az aranyhajú lány, Az aranyborjú, Az aranykrajcár, Az arany gomb, Az ördög három aranyhajszála, Az aranytarajos kiskakas, Az aranytulipán, Az aranyszóló pintyőke, Az aranyfonál, az Aranyfogú királyfiak, az Aranymozsár, Az aranygyapjas kosok, Az aranyhal, az Aranyszőrű malacok, az Aranymadár, aranycsikó, királykisasszony, Az aranytojó madár, Az üst arany, de a listát gyakorlatilag a végtelenségig folytathatnánk. Azt tehát, hogy az arany a kincs és a gazdagság szinonimája, a szüleink már gyermekkorunkban a fejünkbe programozták. A legenda szerint egy 14 éves fiatal megkérdezte a neves amerikai sakknagymestert, Larry Evanst, hogy ha most kezdi el tanulni a játékot, akkor mennyi esélye van arra, hogy a legjobbak közé kerüljön. Evans válasza kiábrándító volt. A nagymester ezt gyakorlatilag lehetetlennek ítélte. Ennek oka az, hogy gyermekkorban, amikor a legtöbb sakkozó elkezd ismerkedni a játékkal, az agy tanulási képességei és sebessége nagyságrendekkel jobb, mint akár 14 évesen. Nem véletlen az sem, hogy míg egy felnőtt általában könnyen túlteszi magát az őt ért kudarcokon és kríziseken, addig a gyermekkori traumák feldolgozása sokkal nehezebb és komplexebb feladat. Mindezek alapján az arany kitüntetett szerepe már kisgyermek korunkban nagyon mélyen belénk vésődik. És amennyire abszurd a jelen alfejezet címe, annyira elképzelhetetlen, hogy a kriptopénzeknek vagy a bitcoinnak sikerülhetne akár középtávon hasonló pozíciókat kivívnia az elménkben. Amíg nem mesél a kambodzsai, a kolumbiai és az elefántcsont parti édesanya a bölcsőben gügyögő gyermekének a bitcoinhajú lányról, az ethereumborjúról, az tetherkrajcárról, a cardano gombról, az ördög három dogecoin-hajszáláról vagy a polkadottarajos kiskakasról, addig az arany kitüntetett szerepét a virtuális valuták nem fogják tudni kikezdeni. A fenti történeteket összegyűjtő kriptomesekönyvet azonban hiába keresnénk, soha nem fogjuk megtalálni sem a fizikai, sem pedig a virtuális könyvesboltok polcain. Ennek pedig nem az a fő oka, hogy a roppant volatilis kriptopiacon lényegében napról napra tűnnek el és szűnnek meg a fentiekhez hasonló digitális eszközök, hanem az, hogy míg az arany csillogása egy kisgyermek fantáziáját is megmozgatja, addig a virtuális valuták komplex világa felfoghatatlan és érdektelen számukra. Ez a küzdelem tehát valóban fejben dől el. Ott pedig a virtuális arany a fentiek miatt a belátható jövőben mindig kiütéses vereséget fog szenvedni a sárga nemesfémtől. "
"79","Vonnák Balázs","Egyre növekszenek a globális inflációs aggodalmak. A USA-ban az áprilisi inflációs adat (4,2%) jócskán meglepte az elemzőket, és az eurozónában is 3-éves csúcsra (2%) ugrott a mutató ugyanebben a hónapban. A piaci inflációs várakozások is sokéves csúcsokat döntögetnek. A Fed és az EKB jegybankárai azonban nem osztják ezt a félelmet, és az inflációt ért sokkok átmenetiségét, valamint a laza monetáris kondíciók szükségességét hangsúlyozzák. Úgy látszik, elmarad a megelőző szigorítás. De vajon visszatérhet-e a hetvenes évek Nagy Inflációja? Ne feledjük el, hogy a legnagyobb gazdaságok jegybankjai gyakorlatilag a pénzügyi válság óta a túl alacsony infláció problémájával küzdenek (a japán jegybank még régebb óta). Emiatt nem meglepő, ha egyfajta rezignációval vagy – urambocsá! – megkönnyebbüléssel fogadják, hogy végre kimozdult a cél alatti tartományból. A Fed helyzete külön figyelmet érdemel, ugyanis 2020-ban – elsőként a világon – áttértek az átlagos infláció célzására. Ez azt jelenti, hogy ha például sokáig lefelé vétették el 2 százalékos céljukat, arra törekednek, hogy egy ideig a cél felett legyen az infláció, aminek eredményeképp több év átlagában teljesül a cél. Az elmúlt években egyértelműen és tartósan a cél alatt alakult az amerikai infláció, így jelenleg a Fed cél feletti inflációt szeretne látni, és nem csak egy-két hónapig, hanem huzamosabb ideig. Úgy tűnik, erre van esély. Akkor tehát minden rendben, vagy mégsem? A Fedet érő kritikák nem ezt mutatják. Larry Summers szerint az amerikai jegybank “magabiztossága” veszélyes hozzáállás, ugyanis a Biden-csomag jelentős túlfűtöttséget és inflációt fog okozni, ami a Fedet később kamatemelésre fogja kényszeríteni. Talán még figyelemreméltóbb, hogy Janet Yellen, korábbi jegybankelnök, aki jelenleg az amerikai kormány pénzügyminisztere, udvariasan arra figyelmeztette a jegybankot, hogy esetleg majd kamatemelésre lesz szükség a túlfűtöttség megakadályozására. Hol vannak már azok az idők, amikor a jegybankok az infláció elleni harcban kamatot emeltek, a kormányok pedig támadták őket emiatt! Furcsa helyzetben van tehát a Fed. A piaci szereplők elszabaduló inflációt áraznak, a közgazdász szakma szigorítást követel pont, amikor ki lehetne használni az átlagos inflációs célkövetés által nyújtott mozgásteret. A mostani helyzet valójában az új rezsim hitelességének tesztje lesz. Ha a Fed szigorítani kezd, vagy éppen csak belenget egy szigorítást a közeli jövőben, hiteltelenné válik az elköteleződése az átlagos infláció célzása mellett. Ha viszont tétlenül nézi a folyamatokat, azt kockáztatja, hogy az inflációs várakozások horgonyzatlanná válnak, és – önbeteljesítő módon – tartósan magas inflációt eredményeznek. Az egyetlen igazán jó kimenet a Fed számára az lenne, ha a piaci szereplők elhinnék, hogy tényleg lesz tartósan cél feletti infláció, de csak egy darabig. Másképp fogalmazva: átmenetileg tartósan magas lesz az infláció. Lássuk be, ez nem tűnik könnyű kommunikációs feladatnak. A Fednek minden megnyilvánulásával és döntésével egy keskeny pallón kell egyensúlyoznia. Nem lennék most a Fed helyében. "
"80","Világi Balázs","Néhány évvel ezelőtt Paul De Grauwe (2014) egy rövid és szellemes írásában mutatott rá, hogy mennyire félre lehet kezelni egy gazdasági válságot, ha helytelenül állapítják meg annak kiváltó okát, azaz, ha egy negatív kínálati sokk okozta válságot úgy próbálnak orvosolni, mintha keresleti sokk okozta volna és viszont. Az 1970-es évek stagflációját kínálati sokk okozta, ezzel szemben a 2008 utáni recessziót az aggregált kereslet visszaesése, éppen ezért alapvetően más beavatkozást igényeltek. De mi a helyzet a Covid-19 okozta válsággal, keresleti vagy kínálati sokkal állunk szemben? A Covid-19 járvány gazdasági hatásai döntően onnan erednek, hogy a gazdaság úgynevezett kontaktszenzitív szektorait országonként különböző mértékben és ideig lezárták. A lezárások következményeként ezekben a szektorokban szinte teljesen megszűnt a gazdasági aktivitás. Ez egyértelműen egy nagy negatív kínálati sokk. Kínálati sokkok esetében a termelés visszaesése mellett az infláció szignifikáns növekedésére is lehet számítani. Ezzel szemben az elmúlt egy év során a legtöbb érintett ország esetében nem tapasztaltunk komoly inflációs nyomást, legfeljebb a legújabb adatokban látunk erre utaló jeleket. Mindez felveti a kérdést: valóban csak kínálati sokkal állunk szemben? A Covid-19 válság kínálati eredetét nehéz lenne vitatni, de a fenti látszólagos ellentmondásra az adhat magyarázatot, hogy ha a kínálati sokk egy olyan nagyságú keresleti visszaesést generál, ami nagyobb a kínálat kontrakciójánál, akkor nincs túlkereslet, ami inflációt okozna. A hétköznapi józan ész alapján is belátható, hogy ez egy reális forgatókönyv, hiszen mindazok jelentős mértékben kénytelenek visszafogni a fogyasztásukat, akik a kontaktszenzitív szektorok lezárása hatására elvesztették a jövedelmüket. Ezt a mechanizmust a gazdaságpolitikai irodalomban a másodkörös hatások közé sorolják, az elméleti közgazdaságban általános egyensúlyi hatásnak nevezik. A modern makroökonómia legelterjedtebb eszközei, a DSGE (dynamic stochatic general equlibrium) modellek alapvetően általános egyensúlyi modellek. Ugyanakkor a tankönyvi DSGE modellekben ilyen hatással nem találkozhatunk, a kínálati sokkok nem vezetnek a kereslet olyan mértékű visszaeséshez, ami relatíve nagyobb, mint a kínálati kontrakció. Ez nem meglepő, ha figyelembe vesszük, hogy egyrészt ezekben a modellekben csak reprezentatív háztartások vannak, akiket a jövedelem visszaesése nem érint aszimmetrikusan, másrészt az átmeneti jövedelemcsökkenést a háztartások képesek hitelekkel áthidalni, ezért a kereslet visszaesése nem szignifikáns. Szerencsére a makroökonómiai elemzések nem a tankönyvi modelleken alapulnak. Ahogy egy korábbi blogposztomban írtam, a modern makroökonómiában egyre nagyobb a jelentősége a heterogén ágenseket feltételező modelleknek. Reális gazdaságpolitikai elemzés és döntéstámogatás egyre inkább elképzelhetetlen ilyen modellek nélkül. Például a fiskális politika alkalmazhatósága nagyban múlik azon, hogy a gazdaságban mekkora a súlya azoknak a háztartásoknak, akiknek korlátozottak a hitelfelvételi lehetőségei és nem képesek simítani a fogyasztásukat, ezért a folyó fogyasztásuk együtt mozog a folyó jövedelmükkel – lásd erről Eggertsson és Krugman (2012) és Bilbiie (2020) tanulmányait. Mindebből adódik, hogy a Covid-19 gazdasági hatásait olyan modellekkel érdemes vizsgálni, amelyekben jelen vannak a fenti adósságkorlátos, jövedelemérzékeny háztartások. Guerrieri, Lorenzoni, Straub és Werning (2020) – a továbbiakban GLSW – pontosan ezt teszik, és megmutatják, hogy a fenti sejtésünk csak részben igaz: az adósságkorlátos háztartások jelenléte szükséges, de nem elégéses feltétele annak, hogy egy kínálati sokknak szignifikáns másodkörös keresleti hatásai legyenek. A szerzők elemzése szerint egy általános, a gazdaság egészét érintő keresleti sokk esetén a kereslet reakciója nem lehet nagyobb, mint a kínálaté. De az elemzés itt nem ér véget, ugyanis megmutatják, hogy a kellően nagy mértékű keresleti hatáshoz további heterogenitásra van szükség. A hétköznapi józan ész alapján is természetesen adódik, hogy a Covid-19 válság egyik sajátossága annak nagymértékű aszimmetriája, hiszen míg egyes szektorokat közvetlenül nem érint, addig a kontaktszenzitív szektorokat viszont szinte teljes inaktivitásba taszítja. GLSW megmutatja, hogy pontosan ez az a hiányzó heterogenitás, ami szükséges ahhoz, hogy a másodkörös keresleti hatás dominánáljon. Tehát a Covid-19 válság elemzéséhez olyan modellre van szükség, amiben megjelenik a háztartások heterogenitása, továbbá amiben explicit módon megjelenik a kontaktszenzitív szolgáltatásokat előállító szektor. GLSW elemzése szerint ilyen feltételek mellett alapvetően két faktor az, ami meghatározza az aszimmetrikus kínálati sokk és a másodkörös keresleti hatás relatív nagyságát: egyrészt, az, hogy a kontaktszenzitív szektor termékei és az egyéb termékek mennyire közeli helyettesítők, másrészt, hogy mekkora az adósságkorlátos fogyasztók aránya azok között, akik elvesztik a jövedelmüket a kontaktszenzitív szektorok bezárásának eredményeként. A fentiek egzakt bizonyításához nem kevés algebrai levezetésre van szükség, de a mögöttes közgazdasági intuíció egyszerű. Tekintsük először a helyettesíthetőség kérdését. Kulcskérdés, hogy a kontaktszenzitív jószágokra kényszerűen el nem költött jövedelmet mire költik, nőni vagy csökkenni fog-e a nem kontaktszenzitív jószágok iránti kereslet. Ez nyilván attól függ, hogy ezek kiegészítői vagy helyettesítői a kontaktszenzitív termékeknek. A koncertlátogatások csökkenésével nyilván együtt csökken az alkalmi ruhák és a sminkkészletek iránti kereslet, viszont nőni fog az online médiatartalmak fogyasztása. Ebből adóan, ha a nem kontaktszenzitív jószágok átlagosan inkább a kontaktszenzitív jószágok kiegészítőinek tekinthetők, akkor az aggregált kereslet visszaesése nagy lesz. Ha viszont inkább helyettesítők, akkor a kontaktszenzitív jószágok termelésének visszaesését kompenzálhatja a többi jószág iránti növekvő kereslet. Ha a kontaktszenzitív szektor jövedelemcsökkenése főként olyan fogyasztókat érint, akik könnyen hozzáférnek hitelekhez, akkor ők képesek áthidalni az átmeneti jövedelemcsökkenést, és nem esik vissza érdemben a keresletük. Ezzel szemben, ha a többségük adósságkorlátos, akkor a jövedelmükkel párhuzamosan a fogyasztásuk is visszaesik, és azáltal az aggregált kereslet is szignifikánsan csökken. GLSW megmutatja, hogy ha a két szektor jószágainak a helyettesíthetősége nem túl nagy, és viszonylag sok háztartás adósságkorlátos, akkor a másodkörös keresleti hatás erősebb lesz, mint a kínálati sokk. Ebből adódóan a termelés visszaesése olyan nagy lesz, hogy a nem kontakt szenzitív szektorban is nőni fog a munkanélküliség és dezinflációs folyamatok indulnak be. A szerzők ezt nevezik keynesi kínálati sokknak. Azt is megvizsgálják, hogy egy keynesi kínálati sokk miként módosítja a különböző gazdaságpolitikát hatását: megmutatják például, hogy csökkenti a fiskális kiadási multiplikátor nagyságát. Az alapszintű tankönyvekből ismert multiplikátor mechanizmus – miszerint a többletjövedelem többletkeresletet generál, ami további jövedelem növekedéshez vezet és így tovább – ugyanis nem működik a kontaktszenzitív szektor esetében. A költségvetési kiadások által generált többletkeresletnek nincs hatása a kontaktszenzitív szektorra ezért ott nem generál többletjövedelmet. Ezzel szemben szignifikáns pozitív hatása van annak, ha a vállalatok likviditási problémáit enyhítik állami beavatkozással, például nemkonvencionális monetáris politikával. Már Holmström és Tirole (1998) klasszikus írásukban is megmutatta, hogy az aszimmetrikus informáltság miatt kötvény- vagy részvénykibocsátással nem lehet teljes mértékben kezelni azoknak a vállatoknak a likviditási problémáit, amelyeknek hosszútávon ugyan kedvező profit kilátásai vannak, de egy átmeneti sokk miatt fizetési nehézségeik adódnak. Holmström és Tirole szerint ilyen helyzetben az állami beavatkozás növelheti a társadalmi jólétet. Ez a helyzetleírás tökéletesen ráillik a Covid-19 járvány miatt bezárni kényszerült vállalatokra. GLSW megmutatja, hogy nagy társadalmi költséggel jár, ha a kontaktszenzitív szektor likviditási problémái miatt a vállalkozások egy jelentős része kénytelenek távozni a piacról, az állam likviditási injekciója viszont képes csökkenteni ezeket a költségeket. Ami hiányzik GLSW analíziséből, az bizonytalanság hatásának a figyelembevétele. A szerzők modelljében a szereplők pontosan előre látják, hogy a járványnak mikor van vége és mikor tér vissza a társadalom és a gazdaság a normális kerékvágásba. Ezzel szemben az elmúlt több mint egy évben mindenki a saját bőrén tapasztalta, hogy mennyire bizonytalanul ítélhető meg a járvány időtartama és hatásai. Mindennek azért is van különös jelentősége, mert ebben a bizonytalan helyzetben az emberek többsége nem racionális mérlegelés alapján alakítja ki a várakozásait, hanem sokkal inkább hangulatok, érzések és hangzatos mémek alapján, ahogy azt a vakcinák kapcsán terjedő képtelen összeesküvés-elméletek is demonstrálják. Mindezek alapján indokoltnak tűnik GLSW elemzését továbbgondolni a viselkedési makroökonómia eszköztára segítségével. Például, a bizonytalanság hatására fellépő túlzott társadalmi pesszimizmus felerősítheti a kínálati sokk keynesi hatását, mivel ilyen esetben nemcsak az adósságkorlátos háztartások, hanem a többiek is visszafoghatják a fogyasztásukat. Ezzel szemben, ha a járvány végét egyre többen közelinek vélik, akkor az egész átcsaphat túlzott társadalmi optimizmusba és hirtelen keresletnövekedésbe. A fiskális programok mellett ez a mechanizmus magyarázhatja a különböző országok legújabb adataiban ismét megjelenő inflációs nyomást. Ami egyébként az IMF legfrissebb elemzése szerint nem fog tartós inflációhoz vezetni, ha a fiskális programokat fokozatosan kivezetik és a monetáris politika is megfelelően reagál. Vagyis úgy tűnik, a Covid-19 járvány okozta válság továbbra is döntően a keynesi kínálati sokk terminológiával írható le. "
"81","Gánics Gergely","Sok olvasónknak valószínűleg a középiskolai évek alatt végzett nyári munka volt az első élménye a munka világában. Az Egyesült Államok számos nagyvárosa kínál munkalehetőséget a fiataloknak a nyári hónapokban, amely során hasznos tapasztalatokra tehetnek szert, melyeket később felnőttként tudnak kamatoztatni. Az ilyen típusú programok továbbá remélhetőleg képesek a résztvevő fiatalokat távol tartani a bűnözéstől. A legnagyobb ilyen programot New York városa tartja fenn (New York City Summer Youth Employment Program, SYEP), 2019-ben 75 ezer, 16 és 21 év közötti fiatalnak adva lehetőséget a részvételre július és augusztus folyamán. A kiválasztottak heti legfeljebb 25 órát dolgozhatnak 6 hétig, és az államban érvényes óránkénti minimálbért kapják meg. A résztvevők jelentős része nonprofit cégeknél kap munkát, de profitorientált vállalkozások és a közszféra is kínál lehetőségeket. Kessler és szerzőtársai (2021) a SYEP-ben való részvételnek a fiatalkori bűnözésre gyakorolt ok-okozati hatását vizsgálták a program 2005 és 2008 közötti hullámain keresztül. Módszertanilag egy rendkívül okos és bevett technikát alkalmaztak, ami a program lebonyolításából adódik: mivel minden évben több jelentkező van, mint férőhely, a programban való részvételről véletlen alapon döntenek, a jelentkezők jellemzőitől (például bőrszín, korábbi rendőrségi ügyek) teljesen függetlenül. A tanulmány eredményei alapján a részvétel 0,13 százalékponttal (17 százalékkal) csökkentette a letartóztatás esélyét az adott év nyarán. Ez szignifikáns, de nem kifejezetten nagy érték. Ami viszont rendkívül érdekes, hogy azon résztvevők körében, akiknek már volt dolguk az igazságszolgáltatással (veszélyeztetettek, a résztvevők mintegy 3 százaléka), a programban való részvétel 2,75 százalékponttal (23 százalékkal) csökkentette a letartóztatás valószínűségét, és ez a hatás szignifikáns. Ezzel szemben a nem veszélyeztetettek körében nem volt szignifikáns hatás kimutatható. Az elítéléssel végződő bűncselekmény elkövetésének valószínűsége 0,08 százalékponttal (31 százalékkal) csökkent az összes résztvevő körében, és ismételten a veszélyeztetettek bűnelkövetési valószínűségének csökkenése húzza lefelé az átlagot: náluk 2,09 százalékponttal (52 százalékkal) csökkent a valószínűség a program hatásaként. A program hosszútávú hatásai nem bizonyultak szignifikánsnak a részvételt követő első, harmadik és ötödik évben, ugyanakkor a kumulált hatás a várakozásoknak megfelelően csökkenő tendenciát mutat a bűncselekményekhez kötődő letartóztatások tekintetében, ahogy a lenti ábra mutatja. A New York-i SYEP kumulált hatása a bűncselekmény elkövetésének valószínűségére a programban való részvétel utáni hónapokban Magyarázat: a kék vonal a becsült várható hatást mutatja százalékban, körülötte a bizonytalanságot kifejező konfidenciasáv látható. A szürke téglalap a programban való részvétel hónapjait, júliust és augusztust jelzi. Forrás: Scherer (2021). Felvetődik a kérdés: anyagilag megéri fenntartani ezt a programot? Átlagosan fejenként 1403 dollárba kerül a program New York városának, míg a megelőzött bűncselekmények költségét a veszélyeztetett csoport tagjaira vetítve 652 és 1250 dollár közé teszik a szerzők. Ezen túl a szerzők korábbi munkájukban kimutatták, hogy a résztvevők halálozási valószínűségének csökkentésével (gondoljunk utcai konfrontációkra például) már önmagában kifizetődővé válik a program. Ezzel szemben a nem veszélyeztetettek, azaz az igazságszolgáltatással korábban kapcsolatba nem kerülők körében elenyésző, 2-3 dolláros bűnügyi hasznot becsülnek a szerzők. A fentiek alapján arra gondolhatnánk, hogy bűnmegelőzési szempontból a programot érdemes lenne csak a veszélyeztetettekre fókuszálni, hiszen ott jelennek meg a bűnügyi hasznok. Fontos azonban kiemelni, hogy azt nem tudjuk, hogy a résztvevők összetételének milyen hatása van a kimentekre: a jelenlegi lebonyolítás mellett a veszélyeztetett fiatalok a programban megismerkednek a másik csoport tagjaival, és tőlük olyan viselkedési mintákat tanulhatnak, amik hatására nem fordulnak a bűnözés felé többet. Továbbá a programnak nem a bűnmegelőzés az egyetlen feladata. Összefoglalásul elmondható, hogy a New York-i adatok alapján érdemes közpénzből fenntartani egy olyan programot, ami nyáron munkát biztosít a fiataloknak. Remélhetőleg a jövőben több városban, akár Magyaroroszágon is elterjed ez a kezdeményezés, és ezzel párhuzamosan jobban megértjük a hatásmechanizmusát. "
"82","Sebestyén Géza","Eladó az egész világ 2005-ben az angol Alex Tew zseniális módszerrel kívánta megfinanszírozni egyetemi tanulmányait. Vásárolt egy honlapot, melyen elhelyezett egy 1.000 x 1.000 képpontból álló rácsot. Ezután minden egyes pixelt eladott. Az ár képpontonként egy amerikai dollár volt. A vásárló nem csak a pont színét szabhatta meg, hanem azt a szöveget, ami a rápozicionáláskor megjelenik, valamint azt az internetes címet, ahová kattintás esetén az olvasó kerül. Az egyedi virtuális reklámfelület híre hamar komoly hullámokat vert. Miután a sztorit a The Wall Street Journal is felkapta, Tew úgy döntött, hogy az utolsó ezer pixelt az eBay-en árverezi el. Ez ügyes húzás volt, ezen képpontokért ugyanis az eredeti ár közel negyvenszeresét kapta. A potenciális vásárlók egymást taposták a virtuális térben, hogy örök helyük legyen az internet történelmében. Tew teljes bevétele 1.037.100 dollár volt.  Az egymillió dolláros honlap  Forrás: http://www.milliondollarhomepage.com/ Bár a megcélzott összeg összejött, a projekt nem tekinthető egyértelmű sikertörténetnek. A 2006-os aukció alatt a „The Dark Group” koordinált túlterheléses támadást intézett ellene. 50.000 dollár váltságdíjat követeltek azért, hogy az oldal megbénításával felhagyjanak. Tew végül megúszta annyival, hogy frissítette az oldal biztonsági rendszerét. Bár ezt az akadályt végül sikeresen vette, a lap mára egy történelmi relikvia csupán. Az oldalon található linkek nem működnek. A megrendelő weblapok többsége halott. Tew pedig a tandíj biztosítása ellenére idő előtt kibukott az egyetemről. Ugyanabban az évben, amikor Alex Tew honlapot vásárolt, Karolyne Smith egy még bizarrabb reklámfelületet választott. A saját homlokát árverezte el hirdetési felületként. A licitet egy online kaszinó nyerte. A hölgy 10.000 amerikai dollárt kapott azért, hogy örökre az arcára tetoválja a „GoldenPalace.com” feliratot. Smithnek arra kellett a pénz, hogy a fiát magániskolába írassa. A számításai azonban nem jöttek be. A tőke hamar elfogyott, és Smith kénytelen volt az édesapja pincéjébe költözni. Nemsokára a törvények is megváltoztak, és a Golden Palace már nem fogadhatott amerikai vendégeket. Smith szerencséjére viszont egy utolsó nemes gesztusként állták a tetoválás eltávolításának költségeit. Egyszer volt az interneten pixelvásár? Ilyen sokat érne egy internetes oldal, illetve az emberi bőr reklámfelületként? Aligha. Az említett sztorik médialefedettsége komoly támaszt biztosított az újabb projekteknek. Ennek ellenére a követők jellemzően megközelíteni sem tudták a fenti sikereket. A Reserve 123 az utazási és szállásadó szektornak kínált egymillió pixelnyi felületet. Bár a projektet számos csatornán promotálták, a siker mégis elmaradt. Az oldalon ma kínai nyelvű hírek olvashatóak. Szintén sikertelen volt a www.dollarperdot.com és a www.dotads.net kezdeményezése is. Karolyne Smith követőit pedig a legtöbben inkább ijesztőnek tartanák, mint pénzügyi zseninek. Joe Tamargo, az „Emberi hirdetőtábla” volt talán a legsikeresebb közülük. A Conan O’Brien műsorában is fellépő fiatalember saját bevallása szerint 200.000 dollárt gyűjtött azzal, hogy bőrét reklámfelületként árverezte el. Az ügyfeleinek nagy része azonban mára már nem létezik, így a testén hirdetett oldalak is megszűntek. Billy Gibby (művésznevén „Hostgator Dotcom”) pedig 2013-ban már arra gyűjtött pénzt, hogy a korábban az arcára varrt 20 reklámot el tudja távolíttatni. Az első sikerek után mára nem igazán találnánk olyan céget, mely szemmel látható összeget lenne hajlandó fizetni egy új weboldal pixeleiért vagy egy átlagember bőrfelületéért. NFT, a kriptopénzek és Alex Tew zabigyereke Karoline Smith és Alex Tew a blokkláncra költözött. Röviden így jellemezhetnénk az NFT-ket. A rövidítés a nem helyettesíthető token angol verziójából (non-fungible token) származik. Az alapötlet lényege, hogy a megmásíthatatlan blokkláncot arra használjuk, hogy művészeti alkotásokat tárolunk rajtuk, ezek alkotóinak és aktuális tulajdonosainak nyilvántartásával együtt. A műalkotás lehet kép, zenei alkotás, film vagy animáció. Alapvetően bármi, amit lehetséges digitális formában tárolni. Az NFT ráadásul iszonyúan trendi. Február 19-én több mint félmillió dollárért kelt el egy repülő macska animáció. Elon Musk barátnője, Grimes több mint hatmillió dollárt keresett egyik NFT alkotásának eladásával. A Twitter alapítója, Jack Dorsey 2,5 milliót kaszált saját maga és a platform első üzenetének NFT formájában történő áruba bocsátásával. Jelen pillanatban ezen alkotások vezetik a legdrágább NFT-alkotások listáját: 1. „Everydays” – The First 5000 Days (Beeple alkotása) – 69 millió USD 2. „Hashmasks” (70 művész kooperációja) — 16 millió USD 3. „CryptoPunk #3100” (algoritmus alkotta kép egy űrlényről) — 7,58 millió USD 4. „CryptoPunk #7804” (algoritmus alkotta kép egy űrlényről) — 7,57 millió USD 5. „Crossroads” (Beeple) — 6,6 millió USD A lista első helyén szereplő érték egyben azt is garantálta, hogy a Beeple művésznév tulajdonosa, Mike Winkelmann lett korunk harmadik legértékesebb élő művésze. Az NFT történelmében immár egy hazai művész is szerepel. Magyarország egyik legismertebb digitális képeket alkotó művésze, Weiler Péter 1 ETH-ért adta el „Bitcoin bánya az Alföldön” című alkotását idén március 9-én. Mindezek fényében nem igazán meglepő, hogy az NFT-őrületet vonatjára már olyan játékosok is felszálltak, mint az NBA, az NFL, az UFC vagy a Nike és a Louis Vuitton. Egyediség a copy-paste világában? Az NFT-k jellemzően egyetlen példányban, vagy legalábbis limitált (és sorszámozott) szériában jelennek meg. Ez a megoldás a közgazdaságtan egyik alapvetését, a szűkösség és az ár összefüggését igyekszik kihasználni. Azaz azt, hogy a korlátozott kínálat magasabb értékeltséget eredményezhet. Ez a törvényszerűség azonban nem csak az NFT világ szereplői előtt ismert. Az amerikai hip hop banda, a Wu-Tang Clan például 2015-ben bocsátotta ki „Once Upon a Time in Shaolin” című lemezét – mindössze egyetlen példányban. A korong története azonban nem csak emiatt érdekes. Egy időben ugyanis a meglehetősen ellentmondásos befektető, Martin Shkreli tulajdonában volt (mielőtt az amerikai bíróság lefoglalta volna). A kalandos sztori a Netflix-et is megihlette. Az egyediség azonban ebben az esetben egy olyan ígéret volt, mely nem igazán volt tartható. A lemez kiadása után alig egy évvel egy több mint fél órás részletet bárki meghallgathatott. Egy NFT is körülbelül annyira egyedi, mintha letölteném Van Gogh Csillagos éj képét, majd kinyomtatnám azt. A papír birtoklása igazolja a tulajdonjogomat, a fizikai tárgy tárolható és el is adható. Tény, hogy az NFT tulajdonjoga transzparensebb lehet. A bizonytalanság azonban az esetükben sem küszöbölhető ki teljesen (gondoljunk csak a hackerek áldatlan tevékenységére, vagy egy 51 százalékos támadás lehetőségére). A digitális világban – így az NFT-knél is – a copy-paste használata sokkal könnyebb, mint a kinyomtatott Van Gogh kép esetében. Az NBA NFT-ket itt bárki megtekintheti, és technikai oldalról semmi nem gátol meg senkit abban, hogy akár digitális másolatot töltsön le ezekről. De ugyanez igaz Grimes közel 400.000 dollárért elkelt animációjára, vagy Beeple 6,6 millió dollárért gazdát cserélő Crossroads-ára is. Egy NFT tehát abból a szempontból semmiképpen sem egyedi, hogy akár végtelenszer is másolható. Akinek pedig a másolás nem lenne elég kreatív tevékenység, az már saját Beeple-hasonmás alkotást is létre tud hozni a Beeple-generátor segítségével. A tökéletes másolatok és a hasonló alkotások létrehozásának pofonegyszerűsége komoly kételyt ébreszthet bennünk abban a tekintetben, hogy mennyire fenntartható az NFT alkotások csillagászati árazása. Digitális hullámvasút A mai őrület ráadásul sokkal kevésbé érthető, mint az 1637-38-as tulipánhagyma-láz. Részben azért, mert a tulipán „másolása” sokkal nehezebb és pontatlanabb, mint ahogyan ez az NFT-k esetében megtehető. Nagy különbség továbbá az NFT-láz és a korábbi mániák között, hogy mind a holland tulipánoknál a XVII. században, mind a dot.com részvényeknél a XX. század végén, mind pedig az ingatlanok esetében a XXI. század elején az első vásárlók motivációja a birtoklás volt, a spekulációs szándék csak később jelent meg. Ezzel szemben az NFT-k esetében a spekuláció már kezdetben is kulcsszerepet játszik. Nem véletlen, hogy a Dapper Labs rögtön egy kereskedési platformot is létrehozott az NBA NFT-k számára. Burton és Jacobsen 1999-es cikkében számos példát elemezve szemléletesen mutatja be, hogy a gyűjtői szenvedélyek célpontjainak áralakulása jellegzetes mintázatot követ. A kezdeti árrobbanás után a később beszállók jellemzően stagnáló vagy csökkenő árakkal szembesülnek. Az új eszköz volatilis ára azonban egy csoportnak mindenképpen kedvez. Azoknak, akik illegális tevékenységeket végeznek. Az NFT-k ugyanis (főleg az elszálló árak miatt) kiválóan alkalmasak pénzek tisztára mosására, illetve nagyobb vagyonok mozgatására. És míg a hagyományos művészeti alkotások esetében szakértők jellemzően képesek arra, hogy legalább megközelítőleg meghatározzák a fair értéket, ennek segítségével pedig kiszűrjék a gyanúsnak tűnő tranzakciókat, addig az NFT-k esetében a piac éretlensége okán képtelenség a reális belső értéket meghatározni. Hogy ez nem egy elméleti lehetőség, azt jól mutatja, hogy egyes oldalak részletesen bemutatják azokat a lépéseket, melyekkel a pénzmosás megvalósítható. A folyamatokat ráadásul az amerikai tőzsdefelügyelet, a SEC is meglehetős gyanakvással figyeli. Esetükben az aggodalom fő oka az, hogy sok NFT nagyon hasonlít a pénzügyi befektetésekhez, melyek azonban erősen szabályozott piacokon és keretek között foroghatnak csak. Az amerikai adóhatóság feje, Charles Rettig pedig úgy nyilatkozott idén áprilisban, hogy a kriptopénzek és az NFT-k miatt az USA évente nagyjából ezermilliárd dollár adóbevételtől esik el. És a szabályozatlanság nem csupán az államkasszát károsítja meg. Az új technológia felkeltette a csalók és a bűnözők figyelmét is. Az amerikai művész, Derek Laufman idén márciusban arra ébredt, hogy valaki az ő nevében árul NFT-ket a Rarible oldalon. Az, hogy valaki más képes volt magát Laufmanként hitelesíteni az oldalon, komoly kérdőjeleket vet fel az NFT egyik sokat hangoztatott előnyének, az alkotó és a tulajdonos követhetőségnek és beazonosíthatóságnak valóságtartalma tekintetében. A könnyű másolhatóság negatív hatásait pedig első kézből tapasztalhatta meg a brooklyni Karan Singh, amikor felfedezte, hogy csalók az alkotásai digitális másolatait árulják. Mindezek fényében még indokoltabb kérdés az, hogy mennyire garantálható az NFT alkotások egyedisége, azaz mennyire értékes és értéket garantáló akár a korlátozott példányszám, akár a másolatok sorszámozása. További kérdéseket vet fel az is, hogy a legnagyobb értékű NFT tranzakció vevője az a Vignesh Sundaresan, aki 2017 óta MetaKovan néven az NFT egyik leghangosabb zászlóvivője. Egyesek szerint a vásárlásának fő célja a saját NFT portfoliójának felértékelése volt. Összefoglalás Az egyedinek kikiáltott dolgok értékesítése nem új jelenség. Így keresett több mint egymillió dollárt Alex Tew, és ilyen módon szerzett majdnem egy életre szóló arctetoválást Karolyne Smith. Bár a honlapok pixelenként és a bőrfelület egészben történő értékesítése már a múlté, cserébe megérkezett egy új őrület. A digitális műalkotások egyediségét megcélzó NFT technológia hamar megteremtette saját dollármilliomosait. A 69 millió amerikai dollárt kaszáló Beeple mellett a nagy sportligák és a legnagyobb vállalatok is megjelentek a saját NFT alkotásaikkal. A digitális világban azonban az egyediség és a kizárólagosság nem igazán garantálható. A könnyű másolhatóság és a kínálat várható erőteljes bővülése pedig erősen megkérdőjelezi az NFT alkotások asztronómiai árazásának fenntarthatóságát. Ez utóbbit látszik alátámasztani, hogy a mostani buborék során nem igazán láthatóak azok a vásárlók, akik az alkotásokat a birtoklás vágya miatt vennék. A vevők motivációja egyértelműen spekulációs jellegű. Ez pedig hozzájárult az árak elszabadulásához, mely mágnesként vonzotta magához az illegális jövedelmek birtokosait. Megkülönböztetett figyelemmel követik az eszközosztályt a pénzügyi piacok szabályozói és az adóhatóság emberei is. Előbbieket a befektetési jelleg, utóbbiakat az adóelkerülés lehetősége izgatja. Emellett megjelentek a csalók és bűnözők is. Mindezek fényében nem meglepő, hogy az NFT forradalom egyik legnagyobb nyertese, maga Beeple is pénzügyi buborékhoz hasonlította az árak alakulását. "
"83","Neszveda Gábor","A globális felmelegedés és klímaváltozás megkerülhetetlen témája lett a mindennapjainknak és a gazdasági közbeszédnek. Nem meglepő ez a tendencia, hiszen a környezeti változások alapjaiban változtathatják meg az életünket, társadalmainkat és így a gazdaságunkat. Ezek tükrében a befektetések területén is egyre nagyobb figyelmet kap a globális felmelegedés és annak gazdasági következménye. Hogyan alakítja át a lakáspiacot a megváltozott klíma? Hogyan fogják szabályozni és/vagy korlátozni egyes szektorok működését? Milyen új technológiák fognak megjelenni a zöldebb gazdasági működést segítendő? Csak néhány kérdés, amelyek alapjaiban befolyásolják a befektetések világát is. De kérdés, hogy mennyire veszik ezeket a hatásokat figyelembe a befektetők, és mennyire racionálisan árazzák a globális felmelegedés hatását. Choi és szerzőtársai (2020) arra keresték a választ, hogy vajon a korlátozott figyelem mennyire befolyásolja ezeket a befektetői döntéseket. Jól dokumentált pszichológiai eredmény, hogy az embernek csak véges figyelme van, így gyakran összpontosít néhány kiemelt eseményre, hogy optimalizálja a korlátozott figyelmét. De ebből fakad az első nehéz kérdés, hogy mi hívja fel kellően az emberek figyelmét a globális felmelegedés kérdésére. A tudományos eredmények alapján az extrém napi időjárás, azon belül is az extrém napi hőmérséklet az egyik legerősebb motorja a globális felmelegedésre irányuló figyelemnek (például Zaval és szerzőtársai, 2014; Konisky és szerzőtársai, 2016). Például, ha egy téli napon 20 fokot mérnek New Yorkban, sokkal nagyobb figyelem irányul a globális felmelegedés témájára, mint egy olyan téli napon, amikor 3 fok van. Ráadásul nem csak a figyelem nő ilyen extrém időjárási napokon, de a globális felmelegedéssel szembeni félelem is. Tehát az általános aggodalom is fokozódik a globális felmelegedéssel kapcsolatban. Az intuitív logika ellenére az extrém napi időjárás nem egyértelmű következménye a globális felmelegedés jelenségének, mivel ez utóbbi azt jelenti, hogy az átlagos hőmérsékletnek van egy növekvő pozitív tendenciája. Igaz, ez a kicsit absztraktabb fogalom sokkal nehezebben ragadja meg az emberek figyelmét, mint egy-egy extrém hőmérsékleti érték. Ezek alapján Choi és szerzőtársai (2020) számára adódott a kérdés, hogy az extrém időjárási viszonyok, pontosabban az extrém magas napi hőmérséklet hatására megfigyelhető-e egyértelmű elmozdulás a részvénypiacokon a szennyező cégek kárára és a nem szennyező cégek javára. A világ 74 világvárosát és annak tőzsdei részvényeit vizsgálták meg az extrém napi hőmérsékletek függvényében, és azt találták, hogy a vártnál magasabb napi hőmérséklet egyrészt megnöveli a Google keresések számát a témában, másrészt csökkentik a szennyező cégek árfolyamát aznap és növelik a nem szennyező cégekét. Ezzel alátámasztották, hogy ezek az események nagymértékben befolyásolják az emberek figyelmét és a részvénypiacok árfolyamát.      Összességében az eredmények azt sugallják, hogy sokkal könnyebb az emberek és a befektetők felé kommunikálni a globális felmelegedéssel kapcsolatos információkat, ha van saját közvetett tapasztalatuk. Az extrém időjárási időszakok például ilyenek lehetnek, és ezek egyértelműen felhívják az emberek figyelmét a kérdésre. "
"84","Baranyai Eszter","A Covid-járvány nyomán előtérbe került az egészséges életmód jelentősége. Egy friss tanulmány szerint a testmozgást nem végzők kórházba kerülési vagy halálozási esélyhányadosa (odds ratio) 2-2,5-szerese volt a rendszeres testmozgást végzőkéhez képest (Sallis és szerzőtársai, 2021). Ettől nem független, hogy úgy tűnik, az elhízás nagyon jelentős mértékben növeli a Covid-19 súlyos lefolyásának és a halálozások kockázatát (Kass, 2020). Érdekes, hogy a kockázat-növekedést különösen 50-60 éves kor alatt figyelték meg.[1] A Covid-ban elhunyt amerikai gyermekek háromnegyedénél jegyeztek fel alapbetegséget, a túlsúly az egyik meghatározó faktornak bizonyult. Egy kutatás pedig az országok közötti eltérő Covid-halálozások tanulmányozása során jutott arra, hogy a túlsúlyosak aránya a vizsgált magyarázóváltozók közül az egyik legjelentősebb, még a népsűrűségnél is fontosabb (Gardiner és szerzőtársai, 2021). A dohányzással kapcsolatban is hasonló megállapításokra jutottak a kutatók: a dohányzók körében nagyobb valószínűséggel alakult ki súlyos lefolyású Covid, kerültek lélegeztetőgépre a betegek, vagy hunytak el (Reddy és szerzőtársai, 2021). Covidtól független megállapítás, hogy a testmozgás az egészségünkre jótékony hatással van: például a légúti megbetegedések tüneteinek súlyosságát és hosszát is csökkenti (Grande és szerzőtársai, 2020). Az országok fenntartható fejlődését szem előtt tartva sok közgazdász és döntéshozó hívta fel a figyelmet a GDP-n túli mérőszámok, célkitűzések, értékek fontosságára (például ENSZ, 2013). Hasonló megfontolások húzódnak meg Magyarország fenntartható felzárkózásával kapcsolatos elképzelések mögött is (Matolcsy, 2021). Különösen fontos szerepet játszhat a fenntartható felzárkózásban a népesség értékrendje, például a munka, a tudás becsülete. Ezt a gondolatmenetet érdemes továbbszőni és az értékrendbe beleérteni egészségünk becsületét is. Közérzetünkre, saját boldogságunkra gyakorolt nyilvánvalóan pozitív hatásain túl, lássuk miért is! Egy egészségesebb népesség pozitív hatással lehet a munka termelékenységére, tehát az ország gazdasági fejlődésére (Bloom és szerzőtársai, 2019; Swift, 2011)[2]. Itt a hosszútávú hatások jelentősebbek lehetnek a rövid távon érzékelt változásokhoz képest: az egészségesebb és hosszabb élet összhatása a humántőke és az ehhez kapcsolódó fizikai tőke növekedésén keresztül évtizedek múlva (egy gyermek majdani nyugdíjbavonulására) érheti csak el a maximumát. Az egészségtelen életmód magasabb egészségügyi kiadásokkal is járhat. Egy amerikai tanulmány például a megnövekedett éves egészségügyi kiadást egy dohányzóra átlagosan 1274-1401 dollárra, egy kórosan túlsúlyos (testtömegindex >40) személyre pedig 5467 – 5530 dollárra becsülte (Moriarty és szerzőtársai, 2012). A népesség egészségének előmozdítását számos módon lehet segíteni. Az egyik ilyen út az egészséggel kapcsolatos magatartás megváltoztatása – amerikai kontextusban ezeket a viselkedési faktorokat találták legmeghatározóbbnak a várható élettartam és a betegségek vonatkozásában (Ramirez és szerzőtársai, 2021). Ilyen komponensek például az egészséges táplálkozás, a rendszeres testmozgás, a különféle betegségekre való beoltottság, a káros szenvedélyek kerülése, a szociális kapcsolatok; illetve fontosak még az egészségügyhöz való hozzáférés, támogató intézmények megléte, oktatás stb.[3] A közmondás úgy tartja: segíts magadon, az Isten is megsegít! Ezt kiegészíthetjük azzal, hogyha megbecsüljük az egészségünket, sokat mozgunk, nem dohányzunk, nemcsak magunkat segítjük, hanem társadalmunk, gazdaságunk is hálás lehet! "
"85","Vonnák Balázs","Az elmúlt 10-15 évben gyökeresen megváltozott a fiskális fegyelemről alkotott kép – akadémiai körökben csakúgy, mint a gazdaságpolitika alakítói között. Míg korábban az államadósságot többnyire egy szükségtelen rossznak tekintették, a jövő generációik kizsákmányolásának (lásd például az európai szuverén válságot és annak kezelését), addig ma már sokkal inkább egy (gyakran) szükséges, nem is feltétlenül rossz valaminek. Ennek a paradigmaváltásnak több oka is van. Ezek egyikéről, a fiskális stimulus szerepének felértékelődéséről már írtunk korábban. A covid-válság ezt csak megerősítette. De még ha szükséges is néha tolerálni az államadósság megemelkedését, miért gondolják azt néhányan, hogy nem is kell félni a következményektől? Akkor mégsem az van, hogy unokáinkkal fizettetjük ki a számlát? Bizonyos esetekben tényleg lehet úgy költekezni, hogy ez csak elenyésző terhet ró az utánunk jövő generációkra. És ha jó dolgokra költünk, például a klímaváltozás elleni harcra, unokáink még hálásak is lesznek. Erre hívta fel a figyelmet Olivier Blanchard is gyakran hivatkozott tanulmányában (Blanchard, 2019), emlékeztetvén arra, hogy – kiegyensúlyozott költségvetést feltételezve – a GDP-arányos államadósság automatikusan csökken, ha az adósságra fizetett kamat (r) alacsonyabb, mint a GDP növekedési üteme (g)[1]. Az ok egyszerű: a nevező gyorsabban nő, mint a számláló. És jelenleg pont egy ilyen világban élünk. A legfontosabb állítás Blanchard írásában azonban nem ez az egyszerű algebrai összefüggés, hanem az, hogy az r<g állapot nem egyszeri, különleges állapot: az Egyesült Államokban a második világháború óta a 80-as éveket leszámítva gyakorlatilag mindig ez volt a jellemző. Kérdés marad azonban, hogy ez vajon mindig és mindenhol tipikus állapot-e. Matolcsy György írásában például arra hívja fel a figyelmet, hogy a feltörekvő gazdaságokban egyáltalán nem törvényszerű, hogy a magas államadósság nem vezethet adósságválsághoz. A következőkben be szeretném mutatni, hogy az USA-n kívül egyáltalán nem gyakori az r<g. Az alábbi ábra azt mutatja, hogy egy, 1985-ben felvett, a GDP 1 százalékára rúgó államadósság hogyan alakult volna később különböző országokban kiegyensúlyozott költségvetést (zéró elsődleges egyenleget) feltételezve. A változást az adósságra fizetett kamat és a GDP növekedése határozza meg: ha előbbi nagyobb, az adósság nő, ha utóbbi, az adósság csökken. Az adatok forrása az IMF International Financial Statistics adatbázisa, és azon országokat szerepelnek az ábrán, amelyekre volt megbízható adat (nominális GDP és kincstárjegy-hozam saját fizetőeszközben) erre az időszakra. Egy, a GDP 1 százalékának megfelelő 1980-as hitel hipotetikus alakulása kiegyensúlyozott költségvetést feltételezve  Forrás: IMF IFS alapján saját számítás. Az IFS-ből felhasznált idősorok: „Gross Domestic Product, Domestic Currency, Nominal, Annual”, valamint „Financial, Interest Rates, Government Securities, Treasury Bills, Percent per annum” Az amerikai adósság hipotetikus pályája összhangban áll Blanchard megfigyelésével: a 80-as években enyhén még növekszik (mert az állampapírok hozama meghaladta a GDP nominális növekedési ütemét), a 90-es években azonban csökkenő pályára áll, és az időszak végére az eredeti állomány 70 százalékára zsugorodik. A többi ország esetében azonban nem ennyire egyértelmű a kép – annak ellenére sem, hogy az elmúlt bő évtizedben gyakorlatilag mindenhol megfigyelhető a csökkenő tendencia. Japánt leszámítva sehol sem csökken a GDP-arányos adósság eredeti szintje alá a 2010-es évek végére. Kanadában például a 90-es évek közepére megmásfélszereződik, és jelentősebb csökkenés is csak a pénzügyi válság után figyelhető meg. Ha megvizsgáljuk azokat az országokat is, amelyekre csak 1995-től kezdve érhető el GDP idősor az IMF adatbázisában, hasonló eredményre jutunk (itt most egy 1995-ben felvett állami hitel útját követjük): Egy, a GDP 1 százalékának megfelelő 1995-ös hitel hipotetikus alakulása kiegyensúlyozott költségvetést feltételezve Bár több országban is jelentősen csökken a GDP-arányos adósság hipotetikus pályája (például Belgium, Spanyolország, Csehország), mások (Olaszország, Izland, Lengyelország) nem tudták volna automatikusan „kinőni” az adósságot az elmúlt 25 évben. Annak ellenére nem, hogy ebben az időszakban nagyobb súlyt képvisel az alacsony kamatok kora. Az világosan kirajzolódik, hogy a kamatok és a növekedés viszonya az USA-ban egyáltalán nem volt tipikus az elmúlt évtizedekben. Még ha ott többnyire érvényesült is az adósság automatikus zsugorodása, ez korántsem jelenthető ki más országokról. És akkor még nem beszéltünk olyan tényezőkről, amelyek feltörekvő országokban extra kockázatokhoz vezethetnek, mint például az államadósság szintjének kockázati prémiumot növelő hatása, vagy az idegen devizában történő hitelfelvétel. Ráadásul azok a globális trendek, amelyek korábban a reálkamatok csökkenéséhez vezettek, egyes vélemények szerint megfordulni látszanak. Vagyis ha nem az USA-ról van szó, az állam eladósodására továbbra is érdemes úgy tekinteni, mint egy olyan rosszra, ami csak kivételes helyzetekben lehet szükséges. "
"86","Kolozsi Pál Péter","A koronavírus-járvány véget vetett a kiszámíthatóság korának, a bizonytalanság a mindennapjaink részévé vált, ami a tudomány világára is hatással lesz. Ha csak a közgazdaságtanra fókuszálunk, arra készülhetünk, hogy jobban érvényesül az egyéb tudományokkal való integrálódásból adódó szinergia – Matolcsy György szavaival, hogy „a tudás, az információ, az adat technológiai forradalma egyesíti a hagyományos közgazdaságot a többi társadalomtudomány, majd a természettudományok, különösen a kvantum-fizika és a biológia világával”. A fenntartható közgazdasággal a már fent idézett írás mellett ez a korábbi bejegyzésünk is foglalkozott, a következőkben pedig azt tekintjük át, hogy mit tanulhat a közgazdaságtan a kvantumfizikától, azaz mit hozhat a közgazdaságtan kvantumforradalma. A közgazdasági gondolat fejlődésének fontos állomása volt, amikor Adam Smith skót morálfilozófus 1776-ban megjelentette a „Nemzetek gazdagsága” című művét, amit sokan a modern közgazdaságtudomány megszületésének is tekintenek. Smith az akkor érvényesnek tekintett világképre alapozta a gazdaságról alkotott képét – márpedig a 18. század egyértelműen Isaac Newton kora volt, aki Galileo Galilei és René Descartes szellemi örököseként a világot valamiféle hatalmas „óramű-mechanizmusnak” tekintette. „A világ fizikai vonatkozásait alkotórészekre és olyan erőkre egyszerűsítették, amelyek a jog és a matematika szabályaival leírhatók. Newton második törvénye (a dinamika törvénye) összefoglalja az erő, a tömeg és a gyorsulás összefüggését egy rövid matematikai képletben. A tudomány fejlődése ösztönözte a technológiai innovációt, amely az iparosodáshoz vezetett. Ez a folyamat alapjaiban változtatta meg az emberek anyagi világról és a tudásról alkotott elképzelését” – írja Julie A. Nelson „Emberarcú közgazdaságtan” című munkájában, ami 2019 óta magyarul is olvasható a PaBooks kiadó jóvoltából (a könyvről írt bejegyzésünk itt olvasható). Nelson szerint semmi meglepő nincs abban, hogy amikor Adam Smith bemutatta a 18. századi gazdasági és politikai életet, az akkor népszerű mechanikai metaforát használt, kifejtve, hogy hatalom és vagyon, illetve maga a gazdaság valójában „hatalmas és fáradságos gépezetek”. A klasszikus közgazdaságtan tehát alapvetően a newtoni mechanikán alapult, és annak determinisztikus összefüggéseit ültette át a gazdasági életbe is. Kérdés ugyanakkor, hogy ha a fizika ilyen erősen determinálta a közgazdasági gondolkodást, akkor miért ragadtunk le a newtoni struktúráknál, miközben a természettudományok már rég „meghaladták” a klasszikus fizikai kereteket. „A kvantum-, a relativitáselmélet és az összetett rendszerek elméletének fejlődése már messze túllépett az eredeti newtoni képeken és elméleteken. (…) Az atomokat képező szubatomos részecskék nem úgy viselkednek, mint a biliárdgolyók. A fekete lyukak és a galaxisok kialakulása nem magyarázható fogaskerekekkel és emelőkarokkal” – fogalmaz az imént már idézett Nelson, aki szerint itt az ideje felhagynunk azzal, hogy a gazdaságot részecskék és erők személytelen gépezetének lássuk, illetve, hogy ragaszkodjunk a mechanikus gazdaság közkeletű fikciójához. Bár voltak kivételek és elmozdulások (különösen a várakozások modellekbe építése, illetve a viselkedési közgazdaságtan elterjedése), de az általános közgazdasági gondolkodást a mai napig áthatja a newtoni szemlélet, azaz, hogy a gazdaságot lehet mechanisztikusan szemlélni, egy olyan gépként, ami bizonyos inputokra mindig ugyanazokkal az outputokkal reagál. Az utóbbi évtizedek és különösen a 2008-as válság kihívásai után a közgazdaságtan megújítására többféle kezdeményezés született (amelyekről például itt olvashat), de mind közül az egyik legérdekesebb talán az, amelyik továbbra is a fizika világából inspirálódna, de Newton helyett inkább Bohr, Heisenberg és Schrödinger munkáit alapul véve. A neveket látva adódik a kérdés: mit keres itt a kvantumfizika? Miképp várhatjuk a kvantumforradalomtól a közgazdasági gondolkodás megújulását? Különös tekintettel arra, hogy egy a fizikusok körében is sokszor nehezen érthetőnek titulált elméletről van szó (a tengerentúlon világhírűvé vált hazánkfia, John von Neumann szavaival: „nem érted a kvantummechanikát, csak már hozzászoktál”.) A kvantum-megközelítés közgazdaságtanba történő átültetésének gondolata először 1978-ban merült fel, de a matematikus Asghar Qadir „Quantum Economics” című tanulmánya nem vetett nagy hullámokat. Qadir amellett érvelt, hogy a kvantummechanika módszertana alkalmasabb a gazdasági viselkedés modellezésére, mint ami a klasszikus fizikából adódna, hiszen épp arra hozták létre, hogy olyan helyzeteket kezeljen, ahol a releváns változóknak nincs egyetlen „valós” állapota. Negyven évvel később jelent meg David Orrell kanadai matematikus tanulmánya, ugyancsak „Quantum Economics” címmel (később ilyen címmel könyvet is írt a szerző), amely abból indul ki, hogy a gazdaság megértését nagyban segíti, ha a kvantum-elméletet a gazdaságra, illetve a pénzre alkalmazzuk, kiemelten figyelve arra, hogy az emberek és az intézmények miképp kerülnek kapcsolatba a pénzzel. Az alábbiakban a kvantumfizika azon legfontosabb meglátásait, megközelítéseit, látásmódját foglalom össze alapvetően Orrell munkájából inspirálódva, aminek lehet relevanciája a közgazdasági gondolkodás tekintetében, ami lehetővé teszi, hogy kicsit másképp nézzünk a gazdaság megoldandó kérdéseire és dilemmáira (nem-fizikusként az esetleges pontatlan megfogalmazásokért és egyszerűsítésekért ezúton is bocsánatot kérve). Orrell szerint nem redukcionista matematikai modellekre kell nagy, átfogó és egységes közgazdaságtant építeni, hanem partikuláris helyzetekre érdemes kisebb modelleket alkotni – épp ahogy Hesienberg ajánlotta, miszerint a fizikusoknak is csak olyan dolgokkal kellene foglalkoznia, ami megfigyelhető, nem pedig olyanokkal, amire csak spekulációkat lehet alkotni. Amit a neoklasszikus közgazdászok piaci kudarcnak tekintenek, ideértve az egyenlőtlenséget, a pénzügyi instabilitást vagy épp a környezet pusztulását, a rendszer inherens részei, ami nagy részben a pénzügyi rendszer és az adósságalapú pénzteremtés sajátosságaira vezethető vissza. A kvantumközgazdaságban ezen felül helye van az etikának, hiszen mind össze vagyunk kapcsolva az összefonódásokon keresztül, ami közösségi felelősséget is jelent, ami ugyancsak szakítást jelent a mainstream gyakorlatával. Összefoglalva: a közgazdaságtant ne úgy definiáljuk, hogy a „szűkösség tudománya” („science of scarcity”), hanem sokkal inkább, mint a „pénz tudománya” (“science of money”), hiszen a gazdasági élet alapegységei mindig monetáris tranzakciók, amelyek természetesen nem képzelhetők el pénz nélkül. "
"87","Tapaszti Attila","A gazdaság klímasemlegessé történő átalakulása évente több ezer milliárd dolláros befektetést igényel, amelynek idejében történő becsatornázása mind az üzleti, mind az állami szféra számára kihívást jelent. A gazdaságok átalakítása komplex feladat, ami rendszerszintű szemléletet igényel. A piaci koordináció önmagában ezt nem tudja biztosítani a tapasztalatok alapján. Röviden: az üzleti és az állami szektorok együttműködése kulcsfontosságú. A jegybankok több szempontból is fontos szerepet játszhatnak a zöld átalakulásban. Lényeges, hogy a klímaváltozás a jegybankok jelenlegi mandátumaiból is számosra direkt vagy indirekt hatást gyakorol majd. Pár példa erre: a klímaváltozás hatása a fogyasztói árak volatilitásának emelkedésére; az átalakulási[1] kockázatok hatása a pénzügyi stabilitásra; fizikai kockázatok hatása a hitelfedezetekre stb. Természetesen ezek többnyire hosszabb távon jelentkező kockázatok, azonban pont a piaci (sajnálatosan ultra-) rövidtávú szemlélet ellensúlyozására és változtatására van szükség. A jegybankok nagy vonalakban tehát egyrészt a környezeti és klímakockázatok beárazását támogathatják új módszertannal és egyéb ösztönzőkkel, másrészt mobilizálhatják a rendelkezésre álló pénzügyi forrásokat a zöld átalakulás érdekében. De nézzünk ebből a rengeteg feladatból egy szűkebbet, a jegybanki portfóliókezelést! Eltérő mélységben és módszerekkel, de a jegybankok nagy része már érvényesíti a zöld szempontokat Az NGFS[2] 2020-as felmérése szerint a jegybankok már majd 80 százaléka alkalmaz a portfoliókezelése során valamilyen ESG vagy egyéb zöld szempontot. Fontos, hogy globálisan egyes jegybankok nem csak a devizatartalékot, hanem egyéb portfóliókat is kezelnek (például a dolgozók nyugdíjmegtakarításai, elkülönített saját tőke befektetése[3] stb.). Utóbbiak esetében jellemzőbb a magasabb részvénykitettség, míg az FX-tartalékokat még mindig a kötvényjellegű befektetések dominálják, bár ezen a területen is érezhető némi elmozdulás más, kockázatosabb befektetések irányába. A leggyakrabban alkalmazott stratégia az ún. negative screening, ami alapesetben egyes etikailag és környezeti fenntarthatóságból megkérdőjelezhető működésű iparágak/cégek kizárását jelenti a befektetési univerzumból. Korábban ez olyan szegmenseket érintett elsősorban mint a dohányipar, tömegpusztító fegyverkerek gyártása, gyermekmunka alkalmazása stb., de egyre inkább megjelennek a környezeti megfontolásból kizárt iparágak is, például a szénipar. A stratégia egyéb filterekkel tovább finomítható, például kizárásra kerülhetnek azon cégek, amelyeknek az árbevétele több mint 50 százaléka gáztermelésből és több mint 10 százaléka olajkitermelésből származik és így tovább. A módszer előnye főként az egyszerűsége, de számos hátránnyal is bír: többek között nem lehet minden szennyező iparágat kizárni, hiszen a gazdaság még közel sem tudna például olaj nélkül működni a közeljövőben. Másik hátránya a befektetési univerzum szűkítése, amely a tradicionális pénzügyi célokat is erősen sértheti (hozam/kockázat szempontból). A fenti hátrányok kiküszöbölésére számos más módszert is alkalmaznak a jegybankok, mint az ESG integráció valamilyen formáját, például a „best-in-class” megközelítést, ahol a legjobban teljesítő iparági szereplőket preferálják (például a cégek legjobb 20 százalékát a környezeti hatás alapján), de teljes iparágakat nem zárnak ki. Másik példa az ESG integrációra a részvényportfoliók kvantitatív módon (például Fama-French alapján) történő kezelése az ún. ESG-faktor integrálásával, ahol a pénzügyi eredmény szempontjából legrelevánsabb ESG kritériumokat igyekeznek figyelembe venni. Végezetül számos jegybank a célzott hatással járó befektetéseket is igyekszik beépíteni a portfóliókezelésükbe, ilyen például a zöldkötvény vagy egyéb zöld tematikus befektetések. Ezeknek az előnye a valós környezeti hatások pontosabb követhetősége, ami alacsonyabb „green-washing” kockázatot jelenthet.  Mint látható, a jegybankok eltérő módszereket igyekeznek alkalmazni portfóliókezelésük során, amely eltérő célfüggvényeikből is fakad. Az NGFS által megkérdezett jegybankok a következő négy legfontosabb célt jelölték meg SRI[4] stratégiájuk bevezetését alátámasztandó, fontossági sorrendben: reputációs kockázatok menedzselése, példamutatás a teljes pénzügyi szektornak, fenntarthatósági kockázatok kezelése és jobb hozam/kockázati profil elérése. A dupla materialitás kérdése E kérdés nem csak a jegybanki portfóliók, hanem minden befektetési alap esetében a fókuszban van jelenleg. A dupla materialitást a következő két kérdéssel ragadhatjuk meg:  Az ESG szemlélet alapvetően pénzügyi szemlélet, magyarán az ESG-faktorok figyelembevétele elsősorban jobb hozam és/vagy alacsonyabb kockázat reményében történik. Alapfeltétele, hogy a piac árazza vagy előbb-utóbb elkezdje árazni ezeket a tényezőket. Jól látható, hogy a rengeteg globális pénzügyi kezdeményezés pontosan ezt az árazást igyekszik megvalósítani. Nem érdemes azonban azt sem letagadni, hogy a több évtizedes próbálkozások (szén-dioxid adók, kvótakereskedelem stb.) eddig sajnos elégtelennek bizonyultak. Így nincs rá garancia, hogy az árazás minden környezeti kockázatra megfelelően kiterjed, pedig a portfóliókezelők elsődleges feladata továbbra is a pénzügyi eredmények elérése. Ezzel érkezünk a második szintre, azaz a portfóliókban tartott eszközök környezeti hatására, amely szélesebb lehet, mint a pénzügyi szempontból releváns hatások köre. A jelenlegi globálisan elfogadott hozzáállás, hogy ezeket a hatásokat minél nagyobb mélységben és könnyen elérhető módon jelenteni kell (például ezt támogatja a most életbe lépő SFDR) a befektetők felé, ami remélhetőleg a kockázatok minél pontosabb megismerését teszi lehetővé. Ez pedig elvezethet a befektetői attitűd változása, azaz az árazás felé[5]. Mindenesetre első lépésként a jegybankok egyre nagyobb hányada dönt a mérlegük egyes elemeinek (pléldául QE program elemei, FX-tartalék stb.) klímakockázati, ún. TCFD jelentéséről: kiemelhető a francia és angol jegybank már megvalósult jelentése, valamint az EKB terve. A jegybankokban felhalmozódó ilyen jellegű tapasztalat és tudás pedig a piaci szereplőket is segítheti a jövőben (best practice kialakítás stb.). Az MNB zöldkötvény-portfóliója Az MNB – globális szinten is úttörő szerepet játszva – széles körű és egyre bővülő spektrumú zöld programmal rendelkezik, amely lefedi az NGFS által ajánlott összes szegmenst. A devizatartalék-kezelési gyakorlatban jelenleg az elkülönített zöldkötvény-portfólió (ami az NGFS besorolásában az ún. „impact investing” kategóriájába esik) játszik szerepet, amely globálisan az első ilyen jellegű dedikált jegybanki portfóliónak tekinthető. A portfólió hozam-kockázat karakterisztikája gyakorlatilag megegyezik a tartalék egyéb portfólióival, a zöld befektetések hosszabb időhorizontja miatt némileg hosszabb cél-durációval. Az adott kötvény által finanszírozott projektek zöld megfelelésének vizsgálata a nemzetközi standardoknak megfelelően történik (GBP, CBI, később EU GBS), valamint külső független minősítő pozitív véleménye is szükséges feltételt képez. Első alkalommal idén került kimutatásra a zöld portfólió környezeti hatása, amely 55 ezer tonna CO2 csökkentést/elkerülést[6] jelent évente. Ez a szám hozzávetőlegesen egy 10 ezer fős magyar település karbonlábnyomának felel meg. Fontos aspektus, hogy a zöldkötvényeknek az adott ország, vállalat, bank klímastratégiájába is szervesen illeszkednie kell, tehát a kibocsátó elköteleződését is vizsgálni szükséges a „green washingot” elkerülendő. Konklúzió A jegybankok számos területen játszhatnak lényeges szerepet a globális zöld és fenntartható átalakulás tekintetében. Ennek egyik fontos eleme a központi bankok által kezelt több ezer milliárd dolláros összeget kitevő portfóliókban a zöld és ESG aspektusok fokozatos érvényesítése. Természetesen a tradicionális tartalékkezelési célok (likviditás, biztonság és hozam) e folyamatban nem sérülhetnek, ugyanakkor a pénzügyileg materiális klímakockázati tényezők figyelembevétele a hagyományos szempontrendszer szerint is szükségessé válhat a jövőben. Az éghajlatváltozás hatásainak pénzügyi előrejelzése számos nehezen vagy akár nem kiküszöbölhető bizonytalanságot rejt, ez azonban nem nyújthat okot a klímaváltozás hatásainak ignorálására. "
"88","Sebestyén Géza","Mit tanulhat a pénzügyi szektor a közösségi médiától? Amikor Evan, a fiatal amerikai dizájnt tanult az Otis College of Art and Design-ban és az Art Center College of Design-ban, még nem sejtette, hogy emberek százmillióinak életére lesz hatással. Amikor ingyenes munkát végezve gyakornokoskodott a Red Bull-nál, meg sem fordult a fejében, hogy nettó vagyonát pár év múlva csak egy tizenegy jegyű számmal lehet leírni. Amikor a Stanford egyetem Kappa Sigma testvériségének tagjaként csoporttársai kinevették Picaboo néven futó üzleti projektötletét, senki nem gondolta, hogy az ötletén viccelődők nemsokára sajnálni fogják, hogy nem szálltak be akkor Evan csapatába. 2012-ben Evan Spiegel alkalmazása már napi egymillió aktív ügyféllel rendelkezett. Az ekkor már Snapchat néven ismert appra francia diákjaim hívták fel a figyelmemet 2014 környékén. Lelkesen mesélték, hogy minden ismerősük ezt használja, a Facebook napjai pedig meg vannak számlálva. Az új üstökös szárnyalásához természetesen Mark Zuckerbergnek is volt néhány szava. 2013-ban 3 milliárd dollárt kínált a feltörekvő versenytársért. Amikor Spiegel ezt elutasította, Zuckerberg elővette a saját maga által írt vörös könyvet, melyet a 2012-es tőzsdei kibocsátás előtt minden alkalmazottjának letett az asztalára. A “Facebook Was Not Originally Created to Be a Company” című műben az alapító úgy fogalmaz, hogy amennyiben nem ők lesznek azok, akik megalkotják azt a dolgot, ami kinyírja a Facebook-ot, akkor ezt valaki más fogja megtenni. Ez a gondolat egy gyakorlati alkalmazása Clayton Christensen-nek, a Harvard professzorának 1997-es, “The Innovator’s Dilemma” című kötetében leírtaknak. Ebben a műben Christensen azt a helyzetet elemzi, amikor az innovátor egy szűk részpiacon működő apró versenytárssal szembesül. Elsőre úgy tűnhet, hogy nem érdemes minden ilyen kezdeményezésre reagálnia a piacvezetőnek. Egy gyorsan fejlődő iparágban azonban bármilyen kis szereplő képes az exponenciális növekedésre a nagyok által nyújtott szolgáltatások egyre teljesebb körű átvételével. Egy idő után így a jelentéktelen szereplő komoly versenytárssá válhat. Ezért megéri még az elején lépni, és megvenni minden dinamikusan induló új vállalatot. Ha pedig nem eladó, jöhet a másik megoldás. A recept egyszerű, ha egy potenciális versenytársat nem tudunk megvenni, akkor adaptáljuk a megoldásukat a sajátunkba. A Facebook versenytársak tucatjaival játszotta el ezt. Így született meg a Twitch okán a Facebook Gaming, a Slack kivédésére a Workplace, a Tinder-re való reakcióként a Facebook Dating, a Foursquare mintájára a Facebook Places, a Reddit semlegesítésére a Facebook Groups, a Fortnite kapcsán a Facebook Horizon, az eBay megfelelőjeként a Marketplace. De mind közül talán a legsikeresebb klón a Snapchat ellentételezésére elindított Instagram és WhatsApp Stories. Bár a Facebook lépései nem tudták kihúzni a talajt Evan Spiegel cége alól (2020 végén a Snapchat napi aktív felhasználóinak száma a 2014 eleji 46 milliónak több mint ötszörösén, 265 millión állt), abban a tekintetben mindenképpen sikeresek voltak, hogy a versenytárs növekedése nem a Facebook kárára következett be (Zuckerberg cégei 2020 végén 2,6 milliárd napi aktív felhasználót tudtak felmutatni). A fentiek kiváló példáját mutatják annak, milyen folyamatok zajlanak egy innovatív piacon. Egy új szereplő sokszor gyors sikereket ér el. Vásárlóinak nagy része egyenesen rajongóvá válik, és érzelmileg is elköteleződik a trónkövetelő mellett. Egyre többen gondolják úgy, hogy Dávid a nem is olyan távoli jövőben győzelmet arat Góliát felett. Eközben a hagyományos szereplő számára optimális esetben okosan kivár. Tudja, hogy két értékes fegyvere is van a helyzet kezelésére. Az első a feltörekvő szereplő felvásárlása. És akkor sincsen gond, ha ez a megoldás nem működik. Hiszen ez esetben is lehetősége van arra, hogy a versenytárs sikeres, piac által validált megoldásait átvegye, integrálja a saját rendszerébe. A pénzügyi szektor Snapchat-jei Az elmúlt években korábban elképzelhetetlen, forradalmi változások kezdték átformálni a pénzügyi piacokat. Az évszázadokig konzervatív, kipróbált megoldásokkal operáló iparág hirtelen az innovátorok egyik kedvenc területévé vált. A fintech forradalom egyik zászlóshajója a bitcoin, és a nyomában létrejött többezer kriptopénz. A virtuális valutáknak is megvannak a saját rajongói. Egyesek a modern kori aranyat látják benne. Mások szerint ezen eszközök esetében nem érvényes az a közgazdasági összefüggés, hogy sok értéktelen dolog együtt sem tud értékes lenni. Wyoming államban a bitcoin immár pénznek számít. Mára már a vállalati szektor egyes szereplői is alternatívát látnak a kriptopénzekben. A pozitív hangok mellett a városi legendák száma is végtelen. Egyesek néhány megfigyelésből is általános érvényű szabályokat próbálnak levonni, mint ahogy ez a felezéssel kapcsolatban történt. de még ennél is több valós probléma van az innovációkkal kapcsolatban. A virtuális valuták nagy része életképtelen, vagy eleve csalásra épül. De még így is ­­– minden ellenkező híresztelés ellenére – nagyon nagy ütemben növekszik a kriptopénzek valós mennyisége, azaz a rögzített pénzmennyiségre hivatkozó deflációs érvelés nem állja meg a helyét a valóságban. A bitcoin ráadásul egy nagyobb város pénzügyi tranzakcióinak lebonyolítására sem alkalmas. Részben a fentiek miatt kevesen tudják elképzelni, hogy a fizetésüket bitcoinban határozzák meg (a Carolina Panthers támadójátékosa, Russell Okung sem ezt kérte, csupán annyit, hogy a dollárban meghatározott fizetésének egy részét kriptopénzbe fektethesse). A kriptopénzek pozitívumaként hangoztatott anonimitás a koronavírus alatt számos esetben inkább csak a csalók életét tette könnyebbé. Az oltások terjedésével várhatóan megszűnik a világ jegybankjainak szélsőségesen laza monetáris politikája, ami viszont negatív hatással lehet a kriptopénzek keresletére, melyet vélhetően legalább részben az alacsony kamatkörnyezet támogatott. Egyetlen dolog biztos csak a virtuális valutákkal szemben, ez pedig a csillagászati mértékű kockázat. Az újonnan belépő innovátorok tehát felsorakoztak, az érzelmileg elköteleződő ügyfelek is megjelentek. Mit tehetnek a hagyományos szereplők, ha Christensen egyes számú javaslata, azaz a felvásárlás itt nem jöhet szóba? A válasz egyszerű, a második opcióhoz kell fordulniuk. Jóból is megárt, ha kevés A bitcoin számos területen hoz pozitív változást a rajongói szerint. Decentralizált, azaz nincsen mögötte központi szereplő. A blokkláncon zajló tranzakciók transzparensek, bárki számára megismerhetőek. A használóinak nem kell megbízni a rendszerben, a kriptopénz enélkül is tud működni. Egyszerű és gyors átutalást tesz lehetővé, így ideális a mai gyors világban. A blokklánc jellege miatt a múlt megmásíthatatlan, azaz senkinek nem kell aggódnia, hogy egy korábbi bejövő utalás később törlésre kerül. Emellett a korlátozott kínálat miatt a bitcoin értéke hosszú távon mindenképpen növekedni fog. A probléma ezekkel csupán az, hogy az érvek többsége vagy nem igaz, vagy nem egyedi, azaz nem különbözteti meg a kriptopénzeket a hagyományos fizetőeszközöktől. Bár a bitcoin valóban decentralizált abban az értelemben, hogy nincsen mögötte egyetlen ismert központi szereplő, ez sokkal inkább hátrány, mint előny. Ahogy arról korábban már írtam, a jegybankok szerepe a fizetőeszközök értékének stabilizálása, volatilitásának csökkentése, ami egy nagyon fontos és hasznos szolgáltatás. Emellett hatalmas piaci szereplők a kriptopénzek világában is vannak. Elég, ha a fenti cikkemben ugyancsak megemlített Satoshi Nakamoto-ra gondolunk, aki a teljes kibocsátott bitcoin mennyiségének több mint öt százalékát birtokolja. A blokkláncon zajló tranzakciók csupán részben transzparensek. Az utalt összeg, az utalás időpontja, a küldő és a fogadó számlák száma valóban bárki számára megismerhető. Az viszont – szemben a hagyományos elektronikus utalásokkal – senki számára nem átlátható, hogy a küldő és a fogadó fél valójában ki volt. A pénzmosás és a terrorizmus ellen folytatott küzdelemben azonban ez egy elég komoly transzparenciahiány a kriptopénzek esetében. A bizalom hiánya egyrészt nem egyedi jellemzője a virtuális valutáknak. A sarki fűszerest sem zavarja, hogy nem vagyunk évek óta közeli ismerősök, a tízezresemet ettől függetlenül el fogja fogadni. Másrészt az alaptézis is csak részben igaz. Ugyanis bizalom nélkül egyetlen pénzügyi rendszer sem működik. Ha a szereplők nem bíznak meg abban, hogy a bitcoin holnap értékkel fog bírni, akkor az ára már ma összeomlana. A megmásíthatatlanság egyrészt ugyancsak nem egyedi tulajdonság. Egy készpénzes fizetést sem lehet utólag semmissé tenni, legfeljebb ellenirányú tranzakcióval „semlegesíteni”. Ez természetesen a bitcoin esetében is fennálló lehetőség. Másrészt nem is teljesen igaz. 2019-ben reális alternatívaként merült fel a bitcoin blokklánc visszapörgetése pár blokkal. Sőt korábban ténylegesen történt is ilyen. Az sem igaz, hogy a korlátozott kínálat feltétlenül értéknövekedést okoz. Ezen hibás tézist egyértelműen cáfolják az ugyancsak korlátozott mennyiségű, de indulás után nemsokkal minden értéküket elveszítő kriptopénzek százai. A bitcoin pozitívumainak listáján egyetlen olyan tétel van, melyet valóban indokoltan hangoztattak a hívek. Ez pedig az utalások gyorsasága. A bitcoin, és a kriptopénzek általában tempósabb vagyonmozgásokat tettek lehetővé magánszemélyek részére, mint a hagyományos pénzpiacok. Egy értékes funkció tökélyre fejlesztése A bitcoin egyetlen igazán értékes újítása tehát az utalás időtartamának lecsökkentése volt. De hogyan néz ki ez a gyorsaság számokban? Az elmúlt években 6-22 percig tartott medián értéken egy utalásnak bekerülnie a blokkláncba. Fontos azonban kiemelni, hogy ekkor még nem lehetett biztos a fogadó fél abban, hogy a blokk valóban meg is fog maradni. Szakemberek jelentősebb utalások esetében azt javasolják, hogy akkor tekintse mindkét fél véglegesnek a tranzakciót, ha az azt tartalmazó blokk után legalább öt újabb blokk is beépült a láncba. Ennek időigénye pedig nagyjából egy óra. Igaz, ez a 60 perces várakozási idő is jóval kevesebb, mint amivel egy hétvége elején utaló magyar ügyfél szembesült a bitcoin elindulásakor, azaz 2009-ben. A kriptopénzek tehát valóban hoztak egy komoly újítást a pénzügyi szektornak. Az innovátorok irányt mutattak. Azonban a hagyományos szereplők itt sem ültek ölbe tett kézzel. Megértették, mi az innovatív termék legfontosabb nóvuma, és ezt a funkciót integrálták a saját rendszerükbe. Az egyik legelső és legsikeresebb ilyen szereplő pedig a Magyar Nemzeti Bank volt. Az MNB egy évvel ezelőtt, 2020. március 2-án vezette be az Azonnali Fizetési Rendszert (AFR). A szolgáltatás egyszerre vált elérhetővé az összes hazai banknál. Az új megoldásnak köszönhetően a hazai utalások 95 százaléka két másodpercen belül megérkezik a kedvezményezetthez, de öt másodpercen belül a tranzakciók maradék 5 százaléka is megtörténik. Ez komoly sebesség-növekedés a korábbi négy órás utalási időhöz képest. A megoldás tehát gyors és biztonságos, mely tulajdonságait az ügyfelek is értékelik. Emellett míg korábban az ügyfeleknek csak munkaidőben, egészen pontosan munkanapokon 8 és 17 óra között volt lehetőségük utalásokat végezni, addig az AFR folyamatos működést biztosít, 24 órán keresztül használható a hét minden napján. Ez azt jelenti, hogy dedikált karbantartási időszak sincsen, a fejlesztéseket folyamatos működés mellett végzik el a szereplők. A gyorsaság és a folyamatos működés mellett új, innovatív megoldások is megjelentek a piacon az AFR-nek köszönhetően. Ilyenek például a QR-kódos fizetés, a mobilszámra, e-mail címre vagy adóazonosító jelre történő utalás, vagy a Mastercard Pay by Account szolgáltatása, melynek keretében a vásárló a mobiltelefonjával képes fizetni. A fizetési kérelem szolgáltatás pedig 2021 nagy slágere lehet, mely hatékonyabb és olcsóbb megoldás lehet rendszeresen ismétlődő fizetési kötelezettségek kezelésére. Az AFR sikerét mutatják a nyers számok is. Egy év alatt közel 150 millió tranzakció teljesült az AFR rendszerén belül, összesen 30.000 milliárd forint értékben. Egy átlagos munkanapon 400.000, míg egy átlagos munkaszüneti napon 116.000 utalás történt. A rendszer sikerei nemzetközi viszonylatban is komoly visszhangokat keltettek. A nemzetközi színtéren is egyedülálló magyar modell elismeréseként a Magyar Nemzeti Bank 2021. március 22-én a Central Banking Institute magas presztízsű díjában részesült a pénzforgalom és piaci infrastruktúrák fejlesztésének kategóriában. A magyar jegybank tehát tökéletesen reagált a virtuális valuták okozta kihívásra. Pontosan azonosította az innováció legfontosabb komponensét, és nagyon rövid idő alatt sikeresen integrálta azt a rendszerébe. A hagyományos kriptopénzek egyetlen komolyan vehető kezdeti előnye, a gyorsaság immár nem a virtuális valuták felé billenti a mérleg nyelvét. A magyar forint hazai pályán utasította maga mögé a pénzügyi világ innovátorait. "
"89","Baranyai Eszter","Stronzo Bestiale[1] olasz természettudós két cikkét már 176-an idézték a Scopus adatbázis szerint. T.I.A. Fudge új-zélandi tudós pedig a sztochasztikus Gross-Pitaevskii egyenletben alkotott maradandót. A két úriemberben közös, hogy nulla tudással rendelkeztek, mégis szép tudományos eredményeket értek el. Tulajdonképpen senkik voltak. Még ma is azok. Szó szerint. Egyik sem létező személy ugyanis. Bestiale úr neve egy olasz káromkodás (a kíváncsi olvasóra és a google fordítóra bízzuk ennek megfejtését), T.I.A. Fudge úr teljes neve pedig állítólag “This Is A Fudge” (magyarul kb. ez egy maszlag). Bestiale és Fudge urak termelékenysége 1-2 cikkre korlátozódott, annál aktívabb Camille Noûs. Noûs a teljes tétlenségből főnixmadárként felkelve csak 2020-ban közel 200 cikket írt. Camille ráadásul polihisztor: a molekuláris biológiától a szociológiáig sok területhez ért. Noûs is egy koholmány: vezetékneve a francia nous (mi) és a görög νοῦς (ész, értelem) ötvözéséből született. De milyen történetek kapcsolódnak ezekhez a fiktív személyekhez?  Az esetleges sztereotípiákkal szemben mégsem olyan kimértek, unalmasak és elvarázsoltak a tudósok, legalábbis az idézett cikkek (hús-vér) társszerzői, és így kívánták önmagukat és tudóstársaikat szórakoztatni? Biztos igaz, hiszen modellek elnevezésekor is akadnak viccesek; vannak akik pedig a macskájukat[2] , mások a hörcsögüket tüntetik fel társszerzőnek. De többről is szó van. Bestiale esetében például a társszerző Hoover frusztrált volt, hogy elutasították az innovatív ötleteket tartalmazó tanulmányát. Hoover ugyan nem beszélt olaszul, de egy repülőút során a mellette ülő olasz nők maguk között társalogva olaszos hangerővel sokat emlegették Stronzo Bestialet, így belevésődött emlékezetébe. Miután olasz kollégája lefordította, megtetszett neki, úgy gondolta tökéletes lesz, ha megint visszadobják a cikkét. Ez alkalommal viszont elfogadták. A fáma szerint Fudge társszerzői pedig egy igen jelentős elméletet alkottak, viszont volt egy konstans faktor, amit az elején nem tudtak megmagyarázni (később igen). Ez volt Fudge úr kontribúciója. Camille Noûs a francia tudomány reformjára született válaszként. Sokan úgy gondolták, hogy az új rendszerben túl sok hangsúly kerül a különféle tudományos mérőszámokra. Noûs ennek abszurditását, a kollektív munka jelentőségét hivatott jelképezni. A tudományos élet szuboptimális működését már korábbi cikkeinkben is érintettük (itt és itt). A teljesség igénye nélkül most a fent említett szerzők által megtestesített néhány gondolatot szeretnénk röviden összefoglalni. Tyúklépések, mintsem békaugrás A tanulmányokat véleményező – és így a folyóiratok elfogad/elutasít döntését megalapozó – lektorok szeretik, hogyha a kutatások erősen támaszkodnak már meglévő szakirodalomra. Ez viszont az apró tyúklépésben haladást ösztönzi. Stephen Lock, korábbi szerkesztő szavaival élve: ez “az igazság szélét unalmasan majszoló” gyakorlathoz vezet, mintsem a nagy, eredeti felfedezésekhez   (“favours unadventurous nibblings at the margin of truth rather than quantum leaps”). Campanario 16 olyan tanulmányt szedett össze, amelyet először elutasítottak a folyóiratok, noha később Nobel-díjat hoztak a szerző(k) számára (1.táblázat itt). Befogadott cikkek – mint a divatvilág korlátozott számú kézitáskái Az előzőhöz kapcsolódik, hogy a top folyóiratokba csak korlátozott számú cikket tudnak befogadni – évente néhány számban jelennek meg ezek a journalök. Hogyha egy adott évben sokkal több jó tanulmányt küldenek be a kutatók, a folyóiratoknak jobban kell szűrniük. Randy Schekman Nobel-díjas amerikai biológus ezeket a folyóiratokat a divatvilág luxusmárkáihoz hasonlította, amelyek mesterségesen limitált kiadású kézitáskáikat méregdrágán értékesítik. Kell egy jó sztori Növeli az elfogadási esélyeket, hogyha a cikk egy olyan sztorival áll elő, ami “nagyot visszhangzik” (make a splash) – ezt többek között az előbb említett Nobel-díjas Schekman fejtette ki. Magyarul a kutatóknak elő kell állniuk egy jól eladható, hangzatos hipotézissel, majd az adatokkal ezt meggyőző módon alá kell támasztaniuk. Ha az adatok ezt nem erősítik meg, akkor baj van, mert a legjobb folyóirat igen ritkán publikál “nincs ilyen sztori” (null results) cikkeket. Lássunk egy példát! Bernstein és szerzőtársai (2019) azt találták ki, hogy megvizsgálják, hogy a (klímaváltozás miatt) várható tengerszint-emelkedés be van-e árazva a tengerparti ingatlanárakba. A sztori jól eladható, a hipotézis meggyőző. Azt találták, hogy igen, beárazódott, átlagosan kb. 7 százalékkal olcsóbbak az ilyen ingatlanok. A cikket néhány hónapon belül le is hozta a jónevű Journal of Financial Economics. Murfin és Spiegel is megvizsgálták (2020) a kérdést, nekik azonban semmilyen beárazódás nem jött ki (várható vertikális talajmozgással is számoltak). A cikk megjelenése egy másik top folyóiratban ez esetben sokkal hosszabb időt vett igénybe; mindenesetre vélhetően segítette a megjelenést, hogy egy korábbi (bár ugyanakkor benyújtott), nagy visszhangot keltett cikk állításait kérdőjelezik meg. Kérdés például, hogy milyen sikerrel tudott volna a “nincs hatása” cikk úgy megjelenni, ha nincs az a másik cikk. Szemellenző: Impakt faktor és idézések száma A kutatási teljesítményt sokszor a folyóirat impakt faktora és a cikket idézők száma alapján ítélik meg. Világszerte gyakran ezek alapján döntenek kutatási pénzekről, ösztöndíjakról, állásjelöltekről. Ez több szempontból is problematikus. Először is a jó impakt faktorú folyóiratok – a fentiek szerint – a “szexi témákat” és a tyúklépésben haladó cikkeket favorizálják, amely egyes vélemények szerint “kutatási divat buborékokhoz” vezetnek. Másrészt az idézések nagy száma jelölheti azt is, hogy a cikk hibás vagy konklúziói provokatívak. Láthatjuk tehát, hogy számos olyan ösztönző van a tudományos világban, amely nem feltétlenül a tudomány és a társadalom érdekeit szolgálja. Legjobb esetben erőforrás-pazarláshoz – sehova nem vezető kutatási témák boncolgatásához[3] – vezethet, a nem megfelelő kutatási eredmények viszont akár rossz politikai döntéseket is előidézhetnek. Megoldási javaslatok születtek már a problémára. Egy jónevű újság (The Review of Financial Studies) korábban például egy olyan pályázati lehetőséget írt ki a kutatók számára bizonyos témákban, miszerint részletes kutatási terv alapján döntenek a kutatási anyag publikálásáról az eredmények ismerete előtt (így a “nincs sztorik” is helyet kaphatnak). Egyéb javaslatok között találjuk, hogy az adatok feldolgozása előtt véglegesedjen az adatgyűjtés, a vizsgált változók köre; a kihagyott megfigyelésekkel is mutassák be az eredményeket, sikertelen eredményeket is tüntessenek fel. Ezek egy részével kétségtelenül az a gond, hogy a kutatás nem feltétlenül egy szekvenciális folyamat. A problémák egy (kisebb) részét orvosolja az is, hogy a folyóiratok egyre inkább megkövetelik a kutató adatainak közös platformra való feltöltését. Akárhogy is vélekedünk, annak mindenképp örülhetünk, hogy a szélesebb társadalom szereplőit sem hagyták hidegen a fent említettek! Bestiale úr ugyanis múzsaként kibontakozóban van. A Sin Arreglo spanyol együttes például kifejezetten erről a Stronzo Bestialeról írt számot, és a divatvilágot is (legalábbis egy pólótervezőt) megihlette a történet. "
"90","Banai Ádám","A klímaváltozás gazdasági, társadalmi hatásai korunk talán legfontosabb témaköre, így blogunkon is számos írás jelent meg az elmúlt években ezzel kapcsolatban. Írtunk például a lakásárak és a klímaváltozás közötti kapcsolatról, vagy a lakóhelyválasztás és a klíma viszonyáról, illetve bemutattuk a holland jegybank stressztesztjét, amivel a klímaváltozás banki hatásait vizsgálta. Utóbbiban jelentős fókuszt kapott a klímaváltozásra adott policy válaszokból következő, a gazdasági szerkezetben bekövetkező változások banki portfólióra gyakorolt hatása. Talán kisebb figyelem jutott a klímaváltozásból következő fizikai kockázatok hatásának felmérésére, vagyis a sokasodó természeti katasztrófákból fakadó potenciális veszteségekre. Különösen az Egyesült Államokban egyre szélesebb a szakirodalma ennek a témának: Most az Európai Központi Bank által készített stresszteszt alapján látott néhány izgalmas információ napvilágot. A téma fontosságát jelzi, hogy a cikket az EKB alelnöke, Luis De Guindos jegyzi. A stresszteszt alapjául szolgáló adatbázis önmagában is figyelemre méltó, hiszen 4 millió vállalat és 2000 bank adatait vették figyelembe az eurozóna tagországaiban. Ezek egyaránt tartalmaznak pénzügyi- és környezeti hatásokkal kapcsolatos információkat (például károsanyag- kibocsátás a múltban és a jövőben is). A kutatás célja nem kisebb, mint megmutatni, hogy a klímaváltozás hogyan hat a pénzügyi rendszerre az előttünk álló 30 évben. Ahhoz, hogy átfogó képet tudjanak mutatni, a klímaváltozás gazdasági hatásának mindkét főbb irányát számszerűsítették. Egyfelől megnézték, hogy milyen károk, veszteségek származnak a fizikai kockázatokból. Ez már csak azért is lényeges, mert jelentős eltérések mutatkozhatnak ebben a tekintetben az egyes országok, egyes területek között. Míg Dél-Európában inkább az extrém hőség, a potenciálisan kialakuló erdőtüzek jelenthetnek nagy gondot, Nyugat-Európában inkább a tengerszint emelkedése vagy az áradások okozta károk jelenhetnek meg. Másfelől, ugyancsak vizsgálták a gazdasági átalakulásból származó kockázatokat. A klímavédelem érdekében bevezetett lépések jelentős hatással lehetnek már rövid távon egyes szektorok kilátására. A bányászat például az átalakulás vesztese lehet, ami növekvő költségeket és csökkenő profitot eredményez. Forrás: EKB Három forgatókönyv mentén végezték el a vizsgálatot. Az eredmények egyértelműen azt mutatják, hogy a rendezett átmenet a legkedvezőbb forgatókönyv. Egy ilyen pályán bár kezdetben nagyok lehetnek az átalakulás költségei, amik a csődvalószínűségeket is növelik, a fizikai károk bekövetkezésének megakadályozása ezt ellensúlyozza. Sőt, közép és hosszú távon ez akkora megtakarítást jelent, ami jócskán felülmúlja a kezdeti költségeket. Ezzel ellentétben a lépések elmaradása miatt kialakuló környezet olyan természeti katasztrófákat hoz magával, amelyek következményei messze meghaladják a policy lépések potenciális költségét. Ennél az iránynál a kései, kevésbé hatékony lépések is jobb eredményt adnak. A kép tehát egyértelmű. A késlekedés a legrosszabb verzió, lépéskényszerben vagyunk! "
"91","Neszveda Gábor","A kriptovaluták megítélése megosztja az embereket, de egyértelműen megkerülhetetlen jelenséggé váltak a pénzügyi életben. Ezért egyre több termék és megoldás jelenik meg a piacon, és a kutatók és a szabályozók is egyre inkább figyelik a jelenséget, sőt egyedi, akár saját megoldásokon is gondolkoznak.  Az egyik legnagyobb kihívás és legnagyobb kritika a kriptovalutákkal szemben, hogy nagyon nagy árfolyam mozgásokat produkálnak, így nem spekulatív tevékenységre kevésbé alkalmasak. Erre a problémára jöttek létre a stabil kriptovaluták, a “stablecoinok”. Az ötlet lényege, hogy az árfolyamot egy jól ismert és elfogadott valuta árfolyamához kötik, mint az amerikai dollár, és ezzel csökkentik az árfolyam ingadozását. De miért van erre szükség, miért nem elegendő, hogy a kriptovaluta átváltható dollárra? Ennek két oka is van: az egyik, hogy sokkal olcsóbb egy másik kriptovalutára, mint egyből amerikai dollárra váltani egy kriptovalutát. A másik, hogy bizonyos kriptovaluták nem is fogadnak el dollárra való átváltást. Viszont egyből jön a kérdés, hogy sikerült-e ezzel komolyan csökkenteni az ingadozást, vagy a spekulatív őrület ezeknél a termékeknél is erősebb. Talán meglepő, hogy maga a kérdés nem új, hiszen sokszor történik hasonló a pénzügyi világban. Például amikor egy térség úgy dönt, hogy a saját valutáját egy másik ország valutájának árfolyamához vagy az aranyhoz köti szintén stabilitási okokból. Ezeket a történelmi tapasztalatokat használja fel Lyons és Viswanath-Natraj (2020), valamint Hoang és Baur (2020), hogy megvizsgája a stablecoin-okat. Eredményeik alapján egyértelműen úgy tűnik, hogy a stablecoinok nem tudják stabilizálni a kriptovaluták árfolyamát, sőt Hoang és Bar (2020) még azt is megfogalmazza, hogy a stablecoinok inkább növelik a többi kriptovaluta, például a Bitcoin volatilitását. A kereskedők ugyanis arra használják a stabil kriptovalutákat, hogy nagyobb kereskedési mennyiséget bonyolítsanak le, és ezzel tovább erősítsék spekulatív kereskedésük hatékonyságát.  Ezen felül érdekes, hogy maguk a stablecoinok sem olyan stabilak, mint azt a rögzített árfolyamoknál láthatjuk. Amikor egy térség rögzített árfolyamot használ, akkor az lehet egy kicsit gyengébb a hivatalos árfolyamhoz képest, hiszen felléphetnek hitelességi problémák a rögzítés fenntarthatóságával kapcsolatban. Ezzel szemben a stabil kriptovaluták esetén még prémium is megfigyelhető, tehát van, amikor erősebbek, mint amihez rögzítették, ami a rögzített árfolyamok esetén teljesen új jelenség. Ennek fő oka a tanulmányok szerint, hogy sokan használják ezeket a valutákat biztonságos menedékként, amikor komoly árfolyamveszteséget szenvednek el a főbb kriptovaluták, mint például a Bitcoin. Összességében elmondható, hogy bár nagy népszerűségnek örvendenek a stablecoinok, nem tudták stabilizálni a kriptovaluták árfolyamát, sőt inkább felerősítették az árfolyammozgásokat. Így továbbra is nyitott kérdés marad, hogy milyen szerepet tudnak majd betölteni a kriptovaluták a pénzügyi rendszerben, és lesz-e stabil, jól kiszámítható kriptovaluta a jövőben. "
"92","Tapaszti Attila","Ki uralja a narratívát, ki határozza meg a közbeszédet? A politikai életben megszoktuk, hogy a narratíva meghatározásának képessége választásokat dönt el. A politológusok ezért szorosan követik az egyes pártok kommunikációs stratégiájának középpontjából álló aktuális sztorit és a választók erre adott reakciót. Egy szinttel feljebb lépve a metanarratívákhoz érünk, amelyek a napi sztorik felett álló domináns ideológiák és hegemón kultúrák. A metanarratíva az a domináns nézőpont, mélyben gyökerező és rejtettebb hitrendszer, amellyel a társadalom értelmezi az eseményeket, az aktuális narratívákat, és reagál. A társadalmi-politikai szférát azonban hagyományosan elkülönítve kezelik a gazdasági-tőkepiaci tértől. De nem veszélyes ez az elkülönítés, nem marad ki emiatt egy fontos elemzési aspektus? Két példa a piaci metanarratívákra: precíz mérleg vs. szépségverseny Nézzük először az értékalapú befektetési narratívát egy mondatba foglalva: „In the short run, the market is a voting machine but in the long run, it is a weighing machine.”[1] Ez a hit pedig rendkívül fontos: egyrészt a piaci kapitalizmus és tőkeallokáció mégsem alapulhat kvázi szerencsejátékra, másrészt pedig a nagy vagyonokat is legitimitálni kell. Más ugyanis a státusza egy sikeres tőzsdei tőkeallokátornak, mint annak, aki például ruletten vagy rosszabb esetben piramisjátékban nyerte a vagyonát. E sztori fő alakja, mémje pedig ki lehetne más, mint Warren Buffet. De lépjünk gondolkodásban tovább – bár időben hátrébb – és nézzük a valaha élt talán legnagyobb közgazdász (és tőzsdei spekuláns), John Maynard Keynes hozzáállását a piaci narratívákhoz. Idevágó hasonlata már közhelyszámba megy ugyan, de érdemes röviden bemutatni. Keynes szerint a piac egy olyan szépségversenyhez hasonlít, ahol a győzelemhez a megoldandó feladat nem a számunkra legszebb jelölt, hanem a többiek által legszebbnek tartott jelölt kiválasztása. Ráadásul úgy, hogy ezzel a jelenséggel mindenki tisztában van, azaz mindenki tudja, hogy mindenki tudja, hogy mindenki tudja… hogy a JÁTSZMA valójában ez. Ez már ugye közel sem hangzik annyira racionálisan – nem véletlen, hogy Keynes a piacoknak általában kisebb szerepet szánt, mint későbbi neoliberális közgazdász utódai. Egy másik hasonlattal megvilágítva[2], a tőzsdei befektetés a vegytiszta buffeti világban olyan mintha sportcsapatokra fogadnánk, azaz van egy hosszú távú, a reálgazdaságban zajló verseny, ami maga a játszma. A csapatokra való fogadás pedig egy hosszú távon ettől független esemény. A keynesi hasonlatban a játszma nem a csapatok hosszú távú vetélkedése, hanem annak kitalálása, hogy a többi szereplő majd mire fogad[3], ezzel hajtva az árfolyamokat. Persze a szereplők lehetnek például abban a hitben, hogy minden más szereplő is céges cash flow adatokat elemezve értékalapon olcsó részvényeket keres, de ez nem garantált.   Azaz a JÁTSZMA nem a sportesemény, hanem maga a fogadás.[4] Hosszú távon pedig ugye mind meghalunk… Míg a buffeti elbeszélésben tehát a piacok kvázi természeti jelenségek, ahol végül a „fizika” törvényei működnek, az utóbbi sztoriban a piacok főként társadalmi jelenségek. E különbségnek súlyos társadalmi és politikai következményei is vannak, amit a történelem hullámzása igazolt is. E gondolatot még hosszú oldalakon lehetne boncolgatni, de a kevésbé türelmes olvasókra gondolva nézzük a jelenlegi narratívákat, és főleg, hogy a piacokon ki gyártja ezeket? Azaz: Ki mondja meg, hogy mit gondoljanak a piaci szereplők arról, hogy a többi szereplő mit is gondol? A narratíva gyártása a globális piacokon hagyományosan egy relatíve szűk kör privilégiuma volt. Ez természetesen nem azt jelenti, hogy ez a folyamat központilag irányított lenne. A globális nagybankok nagyon is jól érthető célja ügyfeleik aktivitásának fokozása: ez a sima tőzsdei adás-vételtől kezdve M&A ügyleteken át új termékek kitalálásig nagyon sok mindent jelenthet. Ehhez pedig sztorik kellenek, lehetőleg könnyen értelmezhető, de reáltudományosnak tetsző módon is alátámasztott aktuális történetek, amelyekhez a piaci szereplők igazodni tudnak. Csak néhány narratíva példa, amely az éppen aktuális időszakot meghatározta, a befektetők pedig ezzel keltek és feküdtek: decoupling 2008 előtt; green shoot 2009-ben; görög válság; taper tantrum; trade war; a Covid válság elején a híres ’R’ szám; mekkora lesz a stimulus; reflation; #cathiewood és a God’s work; jelenleg pedig, hogy mennyi a 10 éves amerikai hozam stb. Onnan lehet őket felismerni, hogy az aktuális piaci eseményt mindig e narratívában értelmezik és magyarázzák a főbb médiumok, banki elemzők. Aztán persze a sztori elfárad, érdektelenné válik és akkor jöhet az újabb, mert a shownak folytatódnia kell. Csak a rend kedvéért, vannak a magasabb szinten álló tartósabb, politikai-gazdasági metanarratívák, amit pár példával talán könnyebb megérteni: TINA&trickle down az 1980-as években; a szabad tőkeáramlás pozitív jelenség; Greenspan/Bernanke/Yellen/Powell-put; EKB-„whatever it takes”; dezinflációs/deflációs periódusban korlátlan likviditás és örökké növekvő leverage; wealth effect stb. Ezek a befektetői szempontból az igen lényeges elbeszélések, amelyeknek az eltolódása alapjaiban változtathatja meg a piaci környezetet. Fontos, hogy e narratívák nem a légüres térben lebegnek, hanem egymással összefüggenek vagy egymással harcolnak, és minden szereplőt ennek megfelelő aktivitásra ösztönöznek. Legyenek azok gazdaságpolitikusok, jegybankok, hedge fund menedzserek vagy akár kisbefektetők. TikTokerek vs. boomer elemzések: kulturkampf? És most eljöttek a piaci influencerek, akiknek nincs a hagyományos pénzügyi világba bekötöttségük. A jelenség valahol sorsszerűnek tekinthető, ahogy a nyomtatott sajtót felváltotta az internetes website-ok világa, ahogy a cikkek egyre rövidebbek lettek, ahogy a blogbejegyzéseket és hosszabb FB írásokat lesöpörte az Instagram, majd ahogy megjelentek a TikTok videók, úgy az unalmasnak tűnő – egyébként ugyanúgy sztorikra épülő – „boomer” elemzéseket is elkezdte kiszorítani a befektetési mémek világa. Az újdonság talán annyi, hogy ezek többnyire nem is akarnak többnek látszani, mint amik, mémeknek.  És ami akár még dühítőbb lehet számos szakembernek: sokszor a TikTokFinance influencerek messze felül is teljesítik a pénzügyi szektor felkent szereplőit (egyelőre legalábbis, bár mint tudjuk, nem csatát kell nyerni, hanem háborút). Példaként a bitcoin narratívát hozhatjuk, ami már vagy 12 éve épül. Érdekes megfigyelni, hogy mit kezdett a „régi” pénzügyi világ a bitcoinnal: először szkeptikusan viszonyult hozzá, mint egy más világból érkezett furcsasághoz, majd kivárt, majd pedig elkezdte domesztikálni. Több száz oldalas globális banki elemzések születnek, zajlik a közvélemény megdolgozása és ami még fontosabb, gombamódra szaporodnak az ETF-ek, futuresek, amelyek már a hagyományos szektor egyre nagyobb kontrollját és pénzkereseti lehetőségét jelenti. Az eredeti bitcoin narratíva ugyan sérül közben, de mindig érkezik valaki, aki jó időben újabb történetet mesél el a szereplőknek – a most élő egyik narratíva például a vállalati cash menedzserek diverzifikációja, amit Elon „Technoking” Musk, korunk kétségkívül egyik legnagyobb narratívagyártója is segít. Konklúzió A tőkepiacok nem természeti jelenségek, hanem társadalmi intézmények, saját kulturális térrel. Az éppen aktuális narratívák, kiváltképp a metanarratívák azonosítása befektetési szempontból is fontos. Különösen, ha épp változni látszik a domináns piaci ideológia, amely a társadalmi és így a gazdasági valóságot is befolyásolni fogja. "
"93","Kolozsi Pál Péter","A közgazdaságtan sokak szerint kellően messze van ahhoz a mindennapoktól, hogy a kérdéssel professzionálisan nem foglalkozók ne is akarják megpróbálni megérteni a döntések mögötti elméleti alapokat. Miközben ezek az összefüggések néha nem is olyan nagyon bonyolultak, sőt még olyan is előfordul, hogy a gazdaságban olyan „szabályokra” akadunk, amelyeket esetleg az élet egyéb szegmenseiből is ismerhetünk. Ezért lehet hasznos és népszerű, ha más területekről vett példákkal, párhuzamokkal próbáljuk közelebb vinni a nem-szakmabeliekhez a gazdaságpolitikai döntéshozatalt. Ennek legismertebb példája, amikor Mervyn King, a Bank of England egykori kormányzója Diego Maradona mexikói világbajnokságon, az angolok ellen szerzett két gólján keresztül mutatta be a monetáris politika működését – az első góllal a „régi és misztikus” központi banki megközelítést, a másodikkal pedig a modern, a várakozásokon keresztül ható monetáris politikai gyakorlatot prezentálva. A „gazdaságpolitikáról kicsit másképp” sorozat új taggal bővült a napokban, igaz, ezúttal nem a foci, hanem a talán kicsit szűkebb kört elérő komolyzene világából vett példával. François Villeroy de Galhau, a francia jegybank elnöke egy márciusi konferencián beszélt az árstabilitás, a pénzügyi stabilitás és a gazdasági stabilitás hármasáról, kifejtve, hogy ezeket a célokat együtt, egymást erősítve lehet és kell a gazdaságpolitikának elérnie. A francia jegybankár beszéde végén Franz Schubert híres, Stanley Kubrick “Barry Lindon” című filmjéből is ismert második (Esz-dúr) zongoratrióját hozta párhuzamként, ahol a három hangszer – zongora, hegedű, cselló – olyan összhangban szólal meg, ahogy a három nagy gazdaságpolitikai ágnak, azaz a monetáris, a makroprudenciális és fiskális politikának is kellene. Villeroy de Galhau szerint a Schubert-darabból sokat lehet tanulnunk, hiszen egyik hangszer sem nyomja el a többit, hanem épp ellenkezőleg a hangszerek szinte egymásnak felelve szólalnak meg, ezzel biztosítva a zenemű harmóniáját. És hogy mit jelent ez szerinte a gazdaságpolitikai gyakorlatban? Legjobb esetben „dominancia nélküli összehangoltságot” (“synchronisation without domination”), de legalább „kölcsönös előreláthatóságot” (“mutual predictability”). Hogy igaza van-e a francia jegybankárnak, döntsük el egy kis zenehallgatás után! "
"94","Gánics Gergely","A koronavírus-járvány átalakította a felsőoktatás rendes menetét a világon mindenhol: az egyetemi órák jelentős része online kerül megtartásra, és az egyetemek kampuszai is zárva tartanak. Aki járt egyetemre, az pontosan tudja, hogy az „egyetemi élmény” jelentős része ezekhez a személyes jelenlétet igénylő tevékenységekhez kötődik, például az óra utáni beszélgetéshez a professzorral, az egyetemi kórusban való részvételhez, vagy a hasonló gondolkodású társakkal való kapcsolatok kiépítéséhez. Vajon mekkora értéket tulajdonítanak ezeknek a hallgatók? Aucejo, French és Zafar (2021) friss NBER working paperjében hasznosságfüggvényeket becsült az Arizona State University (ASU) mintegy 1500 alapképzéses hallgatójának megkérdezésével 2020 áprilisában. A hallgatók különböző forgatókönyveket kaptak a 2020-as őszi félévre vonatkozóan, és arra kellett válaszolniuk, hogy milyen valószínűséggel iratkoznának be az egyetemre ősszel, ha ennek költsége bizonyos mértékben eltérne a jelenlegi költségeiktől. A forgatókönyvek az alábbi elemek kombinációiból álltak össze: a járvány kordában van tartva és a gazdasági helyzet rendeződött vagy a járvány nincs kordában tartva és a gazdaság küszködik; a személyes oktatás lehetséges vagy csak távoktatásra van mód; a kampusz nyitva vagy zárva van; az oltás elérhető vagy nem elérhető. A szerzők úgy találták, hogy a hallgatóknak a személyes oktatás átlagosan 547 dollárral többet ér meg, mint az online oktatás, míg az egyetemi kampuszon elérhető tevékenységeket mintegy 1043 dollárra értékelték átlagosan. A perspektíva kedvéért, egy tanév az ASU-n átlagosan 13 ezer dollárba kerül a hallgatóknak. Érdekes azonban, hogy ezen becsült értékek mögött jelentős heterogenitás figyelhető meg. Az első generációs egyetemisták átlagosan csak 133 dollárral fizetnének többet a személyes oktatásért (és ez nem is különbözik szignifikánsan nullától), míg azon, akiknek legalább egy szülője egyetemre járt, már 926 dollárral! A kampuszhoz köthető tevékenységeket az első csoport tagjai átlagosan csak 436 dollárra értékelik, miközben a második csoport 1540 dollárra. A szerzők több potenciális magyarázatot kínálnak ezekre a jelentős különbségekre. Egyrészt az első generációs egyetemisták jelentős része dolgozik az egyetem mellett, így kevésbé részesülnek a személyes jelenléttel járó előnyökből. Másrészt a különböző társadalmi-gazdasági hattérrel rendelkező hallgatók másképp gondolkozhatnak arról, hogyan alakítják át az egyetemen őket ért hatásokat (tananyag, kapcsolati háló) humán tőkévé, és később ezt hogyan kamatoztatják a munkaerőpiacon. Összefoglalva, bár az online tanórák átmenetileg elfogadható helyettesítői a személyes oktatásnak, a hallgatók jelentős része veszít ezzel, és további veszteséget szenvednek el azáltal, hogy nincs lehetőségük az egyetemen a társaikkal közös programokon részt venni. Ugyan a tanulmány egy nagy és magasra rangsorolt amerikai állami egyetemről származó adatokkal dolgozik, a tanulságai hasznosak lehetnek nemzetközileg is. Afelől pedig semmi kétségünk nem lehet, hogy a koronavírus mielőbbi legyőzésével az egyetemisták is csak nyerhetnek. "
"95","Vonnák Balázs","„Mennyire hitelesek a jegybanki kutatások? A válasz fontos mind a gazdaságpolitikai döntéshozónak, aki felhasználója a kutatási eredményeknek, mind pedig az adófizetőnek, aki finanszírozza a kutatást.” – kezdik tanulmányukat Gorajek és szerzőtársai (2021), mely „Csillagok háborúja a jegybankokban” címmel jelent meg a minap az ausztrál jegybank kutatási füzet sorozatában. De mi köze a csillagok háborújának a jegybakokhoz és a jegybanki kutatásokhoz, és miért fontos ez most? Hogy megértsük, menjünk vissza az időben egy kicsit, egész pontosan tavaly őszig, amikor egy másik, címében ugyancsak egy híres könyv- és filmcímet parafrazeáló („A mennyiségi lazítás 50 árnyalata: érdekütközések a közgazdasági kutatásban”) tanulmány jelent meg Brian Fabo és szerzőtársai tollából (Fabo és szerzőtársai, 2020). A szerzők – akik között egyébként két jegybankár is van – azt vizsgálták, hogy vajon különbözik-e a jegybanki kutatók megítélése a pénzügyi válságban alkalmazott mennyiségi lazítás hatásosságáról a nem jegybanki kutatások eredményeitől. És azt találták, hogy igen. A jegybankokban sokkal erősebb hatást tudtak kimutatni, mint jegybankokon kívül, vagyis a jegybankárok szerint helyes volt alkalmazni a nemkonvencionális eszközöket. Egységnyi monetáris lazítás hatása az inflációra jegybanki kutatások szerint (CB) és nem jegybanki kutatások szerint (Not CB) Forrás: Fabo és szerzőtársai (2020) Faboék ebből arra következtetnek, hogy elfogultak lehetnek az ilyen irányú jegybanki kutatások, és meg is magyarázzák az okát: a jegybanki kutatók karrier-megfontolásból hajlamosabbak olyan eredményeket publikálni, amelyek munkaadójuk döntéseinek helyességét támasztják alá, az ezzel ellentétes eredményeket pedig hajlamosabbak az íróasztal fiókjában hagyni. Ha ez valóban így van, torzított képet festenek a valóságról, ezért a jegybanki lépések hatásairól érdemes inkább a külső forrásból származó tudományos eredményeket figyelembe venni, mert esetükben hasonló érdekütközéstől nem kell tartani. Gorajek és szerzőtársai ugyancsak a jegybanki kutatásokat hasonlították össze a legjobb közgazdasági folyóiratokban megjelent tanulmányokkal, és azt vizsgálták, tapasztalható-e bármelyik csoportban publikációs torzítás. Ez utóbbinak azt a formáját tesztelték, amikor a kutató a statisztikailag szignifikáns eredményt szívesebben publikálja, mint az inszignifikánst. A folyóiratokban megjelenő tanulmányok esetében kimutattak publikációs torzításra utaló jeleket, ugyanis azokban furcsa módon kiugróan gyakoriak voltak azok az eredmények, amelyek statisztikai szignifikanciája „még éppen megfelelő” volt, vagyis a t-statisztika éppen elérte a bűvös 1,96-os értéket (az alábbi ábrán bal oldalon). Ezzel szemben a jegybanki tanulmányokban nem volt nyoma hasonló anomáliának, az eloszlás alakja természetesebbnek tűnik (az alábbi ábrán jobb oldalon). A statisztikai szignifikancia mérőszámának (t-statisztika abszolút értéke) eloszlása jegybanki tanulmányokban (bal) és vezető folyóiratokban (jobb) Forrás: Gorajek és szerzőtársai (2021) Bár Gorajekék vizsgálata nem korlátozódott a mennyiségi lazítás hatásaival foglalkozó kutatásokra, egy sokkal általánosabb szinten azt kapták, hogy a jegybanki kutatók elfogulatlanabbul hozzák nyilvánosságra eredményeiket, mint az akadémiai kutatók. Ezt viszont csak az magyarázhatja, hogy a legjobb folyóiratokba nehezebb bekerülni statisztikailag nem szignifikáns eredményekkel, így az ilyen tanulmányok az íróasztal fiókjában végzik – vagy éppen jegybanki kiadványokban, ahol – ezek szerint – nincs ilyen szűrő. Ezek után – tekintettel arra, hogy mindkét tanulmány szerzői között több jegybanki kutató is volt – az olvasóra bíznám annak eldöntését, melyik jegybankárnak hisz jobban: aki szerint nem szabad hinni a jegybankároknak, vagy annak, aki szerint igen. "
"96","Banai Ádám","Bár a 2000-es évek eddig is bővelkedtek érdekes pénzügyi eseményekben, így is a toplisták élmezőnyébe került a Redditen szerveződő kisbefektetők összehangolt befektetési lépése a GameStop cég kapcsán. Röviden annyi történt, hogy egy nehézségekkel küzdő amerikai céget a pénzvilág nagyobb játékosai masszívan shortolni kezdtek, számítva az árfolyam további esésére. A masszív ebben az esetben azt jelentette, hogy a short állomány már lényegesen meghaladta a forgalomban levő összes papír állományát. Ezzel pedig egy, a Redditen szerveződő, főképp kisbefektetőkből álló kört magukra haragítottak, akik a papír felvásárlásába kezdtek, és kiütötték a shortosokat. Mit kiütötték?! Sok milliárd dolláros veszteséget okoztak nekik. Ugyanakkor, ahogy Sebestyén Géza részletesen bemutatta, a győzelem valójában látszólagos volt. A résztvevő kisbefektetők többsége előbb-utóbb vaskos veszteséget volt kénytelen elszenvedni. Volt, aki 500 dollár közelében vett GameStop részvényt, miközben a cikk írásának pillanatában az 50 dollárt sem éri el az árfolyam. A potenciális veszteségek mellett azt is érdemes megemlíteni, hogy néhány nagy szereplő egész komoly profitot tudott zsebre vágni ezen a részvényen ebben az időszakban. Vagyis az eredeti terv, a Wall Street nagyágyúinak megleckéztetése meglehetősen felemásra sikerült. Nehéz lenne szaldót vonni, de valószínűsíthető, hogy aggregáltan a kisbefektetők kevesebb pénzzel távoztak, mint ahogy beléptek a játékba. Bár úgy tűnik, a piac büntette ezt a l’art pour l’art magatartást, azért szabályozói szempontból így is tanulságos lehet a történet két okból. Az egyik a shortolással kapcsolatos szabályozás kérdése. Ebből a szempontból jó példa lehet a teljesen eltérő felfogás az EU és az USA között. Az Egyesült Államokban, mint ahogy a példa is mutatja, gyakorlatilag korlátlanul lehet shortolni. Az EU-ban ezzel szemben 2012 óta meglehetősen szigorú keretei vannak ennek a tevékenységnek. A gazdasági világválság legfőbb következtetése a pénzügyi rendszerben általában az volt, hogy az egyedi, racionális, sőt akár prudens döntések is vezethetnek rendszerszintű problémákhoz. Az a széleskörű makroprudenciális eszköztár, amit a jegybankok, pénzügyi felügyeletek használnak, pontosan ennek megakadályozására született. Hasonló logikára épül a shortolást és a CDS-eket szabályozó SSR-rendelet is. A short pozíciókkal kapcsolatban nagyfokú transzparenciát vár el a rendelet az egész EU-ban, ami lehetővé teszi, hogy a hatóság bármilyen kockázatos esetben gyorsan be tudjon avatkozni. Sőt, a rendelet alapján a shortolást átmenetileg korlátozhatják is a tagállamok (ami néhány esetben meg is történt a pandémia kezdete óta, lásd: Bakos és Balla, 2021). Vagyis a GameStop esete aligha történhetne meg az EU-ban. Technikai szempontból a shortolás kérdése nyilvánvalóan jelentős mértékben befolyásolta az eseményeket. Az úgynevezett short squeeze (amikor short pozíciók túl sokan akarják egyszerre lezárni, amihez nincs elég papír) következményeként megjelenő extra kereslet az egyébként is irreális magasságokba száguldó árfolyamot még tovább lökte. Vagyis egy önmagát erősítő folyamat indult el a hatalmas short állomány miatt. Ugyanakkor felügyeleti szempontból van egy másik égető kérdés: lehet-e bármit tenni a szerveződő csoportok ellen? A témában korábban is volt számos botrány, vizsgálat az Egyesült Államokban, ami megmutatta, hogy azért a helyzet nem annyira egyszerű. Az összebeszélés önmagában nem törvénytelen. Korábban is sokszor felmerült, hogy mennyire problémás az a gyakorlat, amikor hedge fund menedzserek közös ebédek, vacsorák során megosztják egymással tippjeiket, és ezek alapján akár hasonló ügyleteket is kötnek. Az eredmény ugyanaz: a jó időben beszállók viszonylag magas profitra tehetnek szert. 2010 környékén az Egyesült Államokban vizsgálat is indult amiatt, hogy hedge fundok közösen akartak az euro összeomlására játszani. Büntetést végül nem szabtak ki. A SEC (Securities and Exchange Commission, az Egyesült Államok értékpapír felügyelete) alapvetően két esettípust büntet. Egyrészt azt, ha valaki különböző technikákkal (például különböző partnerekkel lebeszélve ügyletkötéseket) a valósnál nagyobb érdeklődést, kereskedési volument hoz létre egyes papíroknál. Másrészt, olyan eseteket, ahol alaptalan pletykák, hírek terjesztésével akarják az árfolyamot manipulálni. Mindkét eset oda vezethet, hogy az árfolyam lényegesen eltérhet a fundamentumoktól. Az előbb-utóbb bekövetkező korrekció pedig jelentős veszteségeket okozhat a rosszkor beszálló befektetőknek. Ebből a szempontból a GameStop eset is nagyon hasonló, hiszen sokan vehettek vagy adhattak el a fundamentumok által indokoltnál lényegesen magasabb áron. Mégis, bármelyik büntetendő cselekményt nehéz lesz bizonyítani. A következőkben a SEC valószínűleg összerakja az összes ügyletkötés és Reddit komment adatbázisát, és megpróbálja kihámozni, hogy volt-e köztük bármi, amit szabálytalannak lehet tekinteni. Számos írás jelent meg a témában, de mindegyik arra jutott, hogy maximum azoknál merülhet fel egyáltalán szabálytalanság, akik a SEC-nél regisztrált befektetési szakemberek (a hivatkozások között megtalálható néhány releváns cikk linkje). A vizsgálatok vége még hosszan várat magára, és az is lehet, hogy végül senki nem kap büntetést. A piac végül sok kisbefektető kedvét vehette el hasonló akcióktól. Ugyanakkor eszünkbe juthat az eseményekről egy filmklasszikus, a Sötét lovag egyik kulcsmondata: Some men just wanna watch the world burn. A szabályozó, felügyelő feladata, hogy végül ne kelljen leégetni az egész erdőt. "
"97","Baranyai Eszter","A legtöbbünk 1-2 percig bírja ki víz alatt. Nem úgy a délkelet-ázsiai tengeri nomád, bajau nép: tagjai akár 10-13 percig is vígan ellubickolnak a víz alatt, bármiféle búvárfelszerelés nélkül. Mégis hogyan képesek erre? A válasz az adaptációban rejlik. Ezek az emberek sok-sok emberöltőn keresztül víz alatti halászatból éltek és – vélhetően természetes szelekció révén – sokkal nagyobb a lépük, mint a többi, sokkal inkább víz feletti életmódot követő környékbeli népé. A nagyobb lép pedig segíti a több oxigén felvételét. Ráadásul a tengeri emlősökhöz hasonlóan a bajauk is bírják az oxigénhiányos állapotot, a többi emberhez képest mindenképpen jobban, akik szöveteiben az oxigénhiány – és ez sajnálatos módon a covid járvány során még inkább előtérbe került – rövid perceken belül maradandó károsodást okoz. De mi köze a tengeri nomádok lépének a pénzügyi rendszerhez? Röviden: a pénzügyi rendszer is alkalmazkodik, ha bizonyos részei akadályokkal (oxigénhiánnyal) szembesülnek. Lássuk, hogyan! A globális pénzügyi rendszerről sok embernek a bankszektor jut eszébe elsősorban, de fontos látni, hogy a nem-banki pénzügyi intézmények (NBPI) nagyon is lényeges szeletet képeznek: 2019-ban az FSB[1] becslése szerint (amely 21 ország + eurozóna adatain alapszik) a globális pénzügyi rendszer közel felét képezték eszközérték alapján, valamelyest megelőzve a bankszektort. Forrás: FSB: Global Monitoring Report on Non-Bank Financial Intermediation 2020. 8.o. Kik is ezek az NBPI-k? Ez egy nagyon tág csoport változatos szereplőkkel. Ide tartozik az úgynevezett árnyékbankrendszer, de a biztosítótársaságok, nyugdíjalapok is. Az árnyékbankrendszerre definícióknak nem vagyunk híján, itt az FSB meghatározására támaszkodunk. Lényegében olyan szereplők vagy tevékenységekről van szó, amelyek bank-jellegű kockázatokkal járnak (például hitelkockázat, likviditási kockázat, lejárati eltérésből fakadó kockázat), viszont részben vagy egészben a bankszektoron kívül találhatóak – amely egyszerre jelenthet lazább felügyeleti szabályozást és kevesebb bankszektort támogató infrastruktúrát is (például jegybanki programokhoz való hozzáférés). Az árnyékbankrendszerhez tartoznak például az olyan pénzügyi alapok, amelyek vállalatok által kibocsátott kötvényekbe fektetnek. A 2008-2009-es válságot követően a szabályozás sok területen változott, illetve szigorodott. A korábbi banki-szintű szabályozás és a monetáris politika mellé bekerült harmadikként a makroprudenciális politika, amely a pénzügyi rendszer egészének stabilitását hivatott célozni. Eszközeit nagyobbrészt – bár nem kizárólag – a bankszektorra vagy azon keresztül alkalmazzák. Ezek például a magasabb tőke/likviditáskövetelmények rendszerszinten fontos szereplőkkel szemben, az anticiklus tőkepufferek (több tőkét tegyenek félre a bankok “jó időkben”, amelyekre tudnak támaszkodni “nehéz időkben”), hitelezési limitek, jövedelemarányos törlesztőrészletekkel, hitelfedezeti mutatókkal kapcsolatos szabályok stb. A makroprudenciális politikákkal szemben az egyik gyakran hangoztatott kritika, hogy nem szivárog be mindenhova, vagyis különösen az árnyékbankrendszert kevésbé érinti, mint a bankokat. Egy most megjelent BIS tanulmány további bizonyítékokkal szolgál. 24 országot[2] és a 2002-2017-es periódust vizsgálva azt találja, hogy egy ország makroprudenciális politikájának szigorodása az adott ország banki eszközeinek zsugorodása mellett az árnyékbankrendszer növekedésével jár. Egy külföldön szigorodó makroprudenciális szabályozás viszont a hazai ország banki eszközeit növeli és a hazai árnyékbankrendszer méretét arányaiban csökkenti (az országok közötti kapcsolatot a pénzügyi követelések nagyságával proxizva). Vagyis a makroprudenciális szabályozás hatással van az országon belüli bank/nem-bank szegmensek relatív nagyságára, és országon túli hatásai is vannak (spillover). A tanulmány szerzői panelregresszióval vizsgálják a kapcsolatot az adott év, illetve a négy megelőző év makroprudenciális intézkedéseit figyelembe véve, kontrollálva a pénzügyi rendszer méretére, a felügyeleti szervek függetlenségére és a gazdaság állapotára. Szimmetriát is vizsgálnak, és mind szigorításra, mind lazításra mutatnak ki hatást. A tanulmány felfedezései összecsengenek korábbi eredményekkel. Cizel és szerzőtársai (2019) már kimutattak makroprudenciális spillover hatást a NBPI szektorra, Avdjiev és szerzőtársai (2017) pedig arra találtak bizonyítékot, hogy megnövekszik a külföldre folyósított hitel, ha egy országban szigorodik a hitelfedezeti követelmény vagy megnövekednek a (helyi devizás) tartalékelőírások. Az árnyékbankrendszer növekedése önmagában nem feltétlenül gond, hiszen forrásokat biztosíthat olyan hitelképes szereplők számára, akiknek erre szükségük van, ugyanakkor a bankrendszer nem (teljesen) elégíti ki ezt az igényüket. Ez különösen olyan területeken lehet igaz, ahol a banki szolgáltatásokhoz (részben vagy egészben) a lakosság vagy a cégek egy fontos része nem fér hozzá (underbanking). Ugyanígy időbeli dimenzió is elképzelhető – például hitelszűke válságok vagy katasztrófák után. Mindenesetre elgondolkodtató, hogy a makroprudenciális politikák szigorodása után növeli részesedését az árnyékbankrendszer. A BIS tanulmány – másokkal egyetemben (például Irani és szerzőtársai 2018 vagy Cizel és szerzőtársai 2019) mindenképpen felhívja a figyelmet a szabályozások összehangoltságának fontosságára – mind területi hatály, mind szegmens szempontjából. A pénzügyi rendszer ugyanis alkalmazkodik, ha valahol több az oxigén, a tevékenységek egy része oda áramlik. "
"98","Kolozsi Pál Péter","Nem tehetünk meg mindent, de nagyon sokat tehetünk a klímavédelem tekintetében, aminek részét kell képezze az is, hogy elérjük a zöld áttörést a monetáris politikában és érvényesítsük a klímaszempontokat az eszközvásárlási programokban is – fogalmazott François Villeroy de Galhau francia jegybankelnök. Ilyen magas szintről ilyen radikális álláspontot eddig nem nagyon lehetett hallani, de a változás szele – a jelek szerint – a jegybankokat sem kerülheti el. Már több jegybank is elindult a “zöldülés” útján – a Magyar Nemzeti Bank például 2019-ben Zöld programot hirdetett és 2020 őszén azt is bejelentette, hogy zölddé teszi egyik fontos monetáris politikai programját, a jelzáloglevél-vásárlási programot. Minden bizonnyal a Banque de France (BdF) is a zöld élcsapat tagjának tekinthető, hiszen a francia jegybank ott volt a pénzügyi rendszer és a jegybankok zöldítését célul kitűző és immár 80 jegybankot tagjai között tudó Network for Greening the Financial System (NGFS) 2017-es alapításánál, amire épp Párizsban került sor. A BdF 2019 óta fenntarthatósági riportot tesz közzé a befektetéseiről, és a monitoringon túl konkrét zöld célokat is kitűztek, rögzítve, hogy 2024-ig száműzik a szénalapú invesztíciókat a saját portfoliójukból. Az is beszédes, hogy az EKB jelenlegi elnöke, aki a klímaváltozás elleni küzdelmet stratégiai céllá emelte, Christine Lagarde, aki szintén francia. De lássuk pontokba szedve, hogy mit mondott február elején François Villeroy de Galhau és mi ennek a jelentősége! A fent vázolt akcióterv szinte felér egy jegybanki forradalommal, hiszen bármennyire is logikus a francia jegybankelnök érvelése, a jegybanki gyakorlat jelenleg nem követi ezt a sémát – a zöld szempontok ilyen direkt érvényesítésére egyelőre nincs példa a világban, sőt, pár évvel ezelőtt még a klímakockázat egyszerű említése sem volt „comme il faut” a monetáris politika tekintetében. Villeroy de Galhau céljai pedig nagyon ambiciózusak, hiszen a jegybanknak egyszerre kell jobb monetáris politikai implementációt biztosítani, a saját kockázatait csökkenteni, a gazdasági szereplők (vállalatok és bankok) viselkedését a fenntartható irányba terelni mind a transzparencia növelésével, mind pedig eszközvásárlási programjának és fedezetkezelési gyakorlatának átalakításával. Újszerűsége ellenére mindez illeszkedik ahhoz a trendhez, amely szerint a jegybankoknak nagyobb szerepet kell vállalniuk a klímaváltozás elleni harcban, amiről az MNB elnöke is többször beszélt (például itt és itt). A francia jegybankelnök beszéde végén Henri Bergson francia filozófust idézte, miszerint „a jövő nem az, ami történni fog velünk, hanem az, amit tenni fogunk” – a klímahelyzetből adódó veszélyeket látva csak bízhatunk abban, hogy lesz erre elég időnk. Az mindenesetre bizakodásra ad okot, hogy ma már a jegybankok világában is egyre jobban hallható azok hangja, akik képesek újszerű megoldásokkal és megközelítéssel szembenézni a jövő kihívásaival. "
"99","Tapaszti Attila","Az elmúlt években gombamód szaporodnak a környezeti, társadalmi fenntarthatósággal kapcsolatos pénzügyi termékek. Ennek jól ismert pozitív oldala a zöld beruházások felé áramló tőkemennyiség növekedése, valamint a pénzügyi szektor működési horizontján megjelent új célok. Természetesen mindez továbbra is üzleti motivációkkal vezérelve, de azzal a nagy ígérettel, hogy a múlttal ellentétben a folyamatos tőkegyarapítási és felhalmozási kényszer lehet akár előnyös, de legalábbis nem romboló a környezetre nézve. A fenntartható pénzügyi termékek felfutásának és a nagyobb reflektorfénynek a negatív oldala a PR és marketing aktívitás („green és ESG washing”) erősödése és a banki termékfejlesztések esetleges túlburjánzása. Szinte nincs már olyan nagy globális alapkezelő, befektetési és kereskedelmi bank, amelynek a vezére az idők szavára hallgatva ne tett volna közzé szívhez szóló nyilatkozatot cégének szilárd elkötelezettségéről a társadalmi és környezeti fenntarthatóság mellett. Sok esetben nagyobb felbontással megvizsgálva a cégeket kiderül, hogy némi zöld festékkel leöntve ugyan, de a működés semmit nem változott (sőt), inkább időhúzásról beszélhetünk csak. Pontosan ezért nem árt az óvatosság, mikor a fenntartható pénzügyi termékek piacán mozgunk. Azt hozzá kell tenni, hogy nem csak a pénzügyi cégek ambivalens motivációi állhatnak a megkérdőjelezhető hatású termékek mögött. A globális környezeti problémák ugyanis olyan szintek komplexek és annyira csak rendszerszinten kezelhetőek, hogy a piaci megoldások önmagukban soha nem lesznek elegendőek. Annyi azonban kijelenthető, hogy csak a valós környezeti és társadalmi hatást elérni és azt hitelesen bemutatni képes pénzügyi termékek játszhatnak tényleges szerepet az átalakulásban. Ehhez első körben mérhető és jól utánkövethető célok kellenek, hiszen ahogy régi mondás tartja, csak az menedzselhető, ami mérhető. Ezt felismerve a szabályozók, iparági szakértők, jegybankok és a piaci szereplők közösen dolgoznak olyan indikátorok bevezetésén, amelyek minél több aspektust képesek a lehető legegzaktabb módon megragadni. A kicsit hosszadalmas de szükséges bevezetés után nézzük, hogy mik is azok a „sustainability-linked” pénzügyi termékek és milyen előnyei, hátrányai vannak. Fenntarthatósági célokhoz kapcsolt hitelek és kötvények A zöldhitelezéssel és a zöldkötvényekkel ellentétben itt nem a konkrét környezetileg előnyös projektek, beruházások vannak a fókuszban, hanem a cég teljes működésének környezeti hatása: a kötvény kuponjának vagy a hitel kamatának mértéke egy előre meghatározott és számszerűsített környezeti (vagy akár ESG) indikátor változásához kötött. Amennyiben a cég által vállalt cél teljesül, úgy a kupon/kamat csökken – vagy szinten marad; ha nem teljesül, akkor szinten marad – vagy akár emelkedik. Egy konkrét példa segíthet megérteni: a múlt hónapban egy nagyobb vállalat egy 500 millió dolláros, 10 éves kötvénykibocsátást hajtott végre, 5,25 százalékos induló kupon mellett. A kupon későbbi mértéke a cég ÜHG-kibocsátási céljához kötött, nevezeten a 2019. évi, egymillió dollár árbevételre eső CO2 kibocsátásnak a 15 százalékkal történő csökkentéséhez 2025-ig.Amennyiben sikerül ezt teljesíteni, úgy a kupon nem változik, ha nem sikerül, akkor a hátralevő 5 évben 25 bázisponttal emelkedik (5,50 százalékra). A kötvényből bevont források nem címkézettek, általános célokra is felhasználhatóak.   Egy másik példában az adott cég 150 millió eurót vont be, ahol a célzott indikátor a vállalat ESG ratingje volt: minden évben amikor az MSCI és az ISS által adott ESG besorolás rosszabb, mint az elvárt, a cég 10 bázispontos prémiumot fizet a kötvények megvásárlóinak. Mint látható, itt már egy absztraktabb, a cég által talán nehezebben is menedzselhető célról beszélünk, ráadásul sajnos az ESG minősítések is számos kihívással szembesülnek. Itt kiemelhető többek közt a jelentős szórás az egyes minősítők adott vállalatra adott ratingjében (vannak esetek mikor az egyik minősítőnél a legjobb, míg a másiknál a legrosszabb besorolással bír ugyanaz az entitás), vagy éppen az egész ESG koncepcióval kapcsolatos kérdőjelek kétségkívüli megléte (például egyes kutatások a magas ’E’ pontszámok és a magas CO2 kibocsátás közt is találtak pozitív korrelációt). Kulcskérdés tehát az olyan indikátorok megválasztása, amelyek a valós változás irányába lökik a céget és nem egy túlságon elvont célrendszert alkalmaznak. Az alábbi ábrán, amely a 2020-as év sustainability-linked kötvény kibocsátásait mutatja milliárd dollárban, látható, hogy az új kibocsátások volumene alacsony bázisról ugyan, de dinamikusan emelkedik: Forrás: IIF, Bloomberg Kérdések: ösztönzők, átalakulás, adathiány, árazás és piaci elfogadás Első körben a fő kérdés az, hogy elegendő ösztönzőt jelent-e egy cégnek a 10-50 bázispontos kamatelőny ahhoz, hogy például az adott ÜHG kibocsátás csökkentést elérje. Historikus adatok sajnos erről még nem állnak rendelkezésre, de az feltételezhető, hogy önmagában egy kötvény vagy hitel nem jelent elegendő nyomást ebben a kérdésben. Annyi bizonyos, hogy a menedzsment és az egyéb érintettek (stakeholderek) figyelme koncentráltabb lehet a kérdésben, így egy plusz ösztönzőt biztos jelenthet, hiszen a bejelentett cél mellett már nem csak szóbeli, hanem szerződéses elköteleződés is van. (Még ha csak egy adott hitelre/kötvényre is vonatkoztatva.) A második kérdés, hogy a bejelentett cél elegendő-e az átalakuláshoz? A párizsi célok eléréséhez szükséges CO2 csökkentései pálya hozzávetőlegesen minden cégre felrajzolható, így ezt a piaci szereplők közelítőleg meg tudják ítélni. Mindenesetre itt is előnyt élvezhetnek a mérhetőbb, kevésbé „kijátszható” célok. A harmadik kérdés, hogy honnan áll rendelkezésre megbízható, piaci szereplők által is elfogadott adat. Ez a nagyobb cégek esetében már a kötelezően közzétett adatokat is jelentheti (például az EU-ban), de kisebb, akár kkv-méretű cégnél a megfelelően hitelesített kibocsátási adatok hiányozhatnak[1]. A zöldpénzügyek további fejlődésének egyik kulcspontja tehát az adatok „előállítása”, hitelesítése és könnyű hozzáférhetőségének biztosítása. Az árazás természetesen itt is neuralgikus pont: az éghajlatváltozás kockázatainak csatornáit jól ismerjük ugyan, de számszerűsítésük súlyos kihívásokkal teli. Különösen igaz ez egy adott cég esetében, amelynél még az egyedi tulajdonságok is torzítják a becslést. A „klímakockázati prémium/diszkont” árazásának szükségessége logikai úton értelemszerűen belátható, de a megalapozott gyakorlati és elméleti háttér még kidolgozás alatt áll. A piaci fogadtatás egyelőre óvatosan pozitív, zajlik a termék standardizálása a „green washing”-ot elkerülendő. Segíti továbbá a termék elfogadását az EKB bejelentése miszerint fedezetként elfogadnak megfelelő hitelbesorolással ellátott sustainability-linked kötvényeket is. Összefoglalva tehát, a fenntarthatósági célokhoz kötött hitelek és kötvények a cég teljes környezeti terhelését igyekeznek figyelembe venni, ami akár előnyként is értelmezhető a csak adott projektekre fókuszáló zöldkötvényekhez képest. Azonban pont ebből fakadóan számos kihívással is szembesülnek e termékek, amelyek leküzdése még várat magára. "
"100","Sebestyén Géza","Elon Musk gyökeresen átalakította az autóipart, sokat tett azért, hogy az utakon csökkenjen a motorral és olajpumpával rendelkező gépjárművek aránya. Az elmúlt napok eseményei azonban jogosan kelthetnek félelmeket, hogy Musk nem csupán az iparágat kívánja megreformálni, de a vállalatot is, és a Tesla rövidesen már nem egy űrben is keringő autókat gyártó cég lesz, hanem egy csillagászati kockázatokat futó kriptospekuláns és „pump-and-dump” játékos. Egy különc élete Elon Reeve Musk sosem volt átlagember. 12 éves volt, amikor a saját, BASIC nyelvben fejlesztett, Blastar nevű játékprogramját 500 dollárért eladta a PC and Office Technology magazinnak (a játék itt játszható). Fiatalon elhatározta, hogy az USA-ban szeretne élni, és álmáért még azt is vállalta, hogy egy éven át kanadai farmokon és fatelepeken dolgozzon, mint kisegítő. Két nap után otthagyta a Stanford egyetem doktori programját, hogy részt vegyen az internet-forradalomban, és testvérével megalapította a Zip2 céget. A sárga oldalak internetes verziójának tekinthető vállalkozást 1999-ben vette meg a Compaq 307 millió dollárért. Musk 7 százalékos részesedése 22 millió dollárt ért. A PayPal kaland még nagyobb összeggel gazdagította Elont. Musk 1999-ben alapított X.com cége 2000-ben egyesült a PayPal-t megalkotó Confinity-vel. A vállalkozást 2002-ben vette meg az eBay 1,5 milliárd dollárért. A vállalat legnagyobb részvényeseként (11,7 százalék) Musk 165 millió dollárt kaszált. A SpaceX-et 2002-ben indította útjára, miután hiába próbált az oroszoktól rakétákat vásárolni (a másik fél együttműködési szándékait jól mutatja, hogy az egyik orosz mérnök állítólag leköpte Muskot és az őt elkísérő Jim Cantrell-t). A cég 2012-ben történelmet csinált azzal, hogy az általuk gyártott Dragon volt az első olyan magáncég által gyártott jármű, amely a nemzetközi űrállomáshoz (ISS) csatlakoztatott. Tesla, az autógyártó A legtöbben azonban valószínűleg az üstökösként szárnyaló autógyártó fejeként ismerik őt. A Tesla Motors céget 2003-ban alapította Martin Eberhard és Marc Tarpenning. Musk 2004-ben szállt be a vállalatba, amikor 6,35 millió dollárt fizetett a részvények 98 százalékáért. Ekkor lett a cég elnöke is. 2008-ban pedig a vezérigazgatói posztot is elfoglalta. Dieter Zetsche, a Daimler legendás vezetőjének 2019-es nyugdíjba vonulása óta pedig Elon Musk a leghosszabb ideje regnáló autógyár-vezér. És bár eredetileg még Musk is csak 10 százalék esélyét látta annak, hogy a vállalat sikeres lesz, amit elértek, az valóban bámulatos. Míg 2011-ben csupán 204 millió dollár árbevételt generált a cég, addig 2020-ban már 31,5 milliárd dollárt termeltek, ami 75 százalékos átlagos éves növekedésnek felel meg. A cég már 2017-ben dominálta az amerikai elektromos jármű piacot. Akiket pedig ezen adatok sem hoznak lázba, az próbálja ki az autó őrült módját. Nem csoda, hogy a részvény ára csak 2020-ban tízszerezve a sztratoszférába repült (hasonlóan a Starman becenevű roadsterükhöz, melynek égi pályáját itt lehet követni). A cég részvényeinek szárnyalása Muskot 2021-re a világ leggazdagabb emberévé tette. 209 milliárd dolláros magánvagyonával lehagyta Jeff Bezost (186 milliárd), Bill Gatest (134 milliárd), Bernard Arnault-t (117 milliárd) és Mark Zuckerberget is (101 milliárd) is. A Tesla-vezér mesés gazdagsága ellenére nem rendelkezik ingatlannal. És azt sem állíthatjuk, hogy a bérének ügyes megforgatásával lett gazdag, hiszen a vállalat soha nem fizetett neki munkabért. Tesla, a kriptospekuláns A számunkra legérdekesebb aktuális történet tavaly december 20-án kezdődött. A twitteren előtte is roppant aktív, ám addig főleg Tesla és SpaceX posztokat megosztó cégvezető írásaiban hirtelen megjelentek a kriptopénzekhez köthető posztok. Az első szerint Musk biztonsági szava a bitcoin. Majd több, a világ első kriptopénzét megidéző írás után még aznap jött a másik ismert virtuális valutához, a DogeCoin-hoz köthető bejegyzés (az igazsághoz hozzátartozik, hogy Elon már 2020 nyarán éltette a Doge-t). Melyet 5 nap után egy újabb, csak a kriptovilágban jártasabbak számára értelmezhető poszt követett (a képen szereplő Shiba Inu a DogeCoin kabalaállata). Melyet 2021 január 28-án a Vogue címlapfotójára hajazó mém, február 8-án pedig egy a kutyás virtuális valutát reklámozó videó követett. Az online közösség ekkor még meglehetősen értetlenül fogadta ezeket a posztokat. Azonban ettől függetlenül szorgalmasan rángatták a Musk által megnevezett kriptopénzek árfolyamát. A DogeCoin 18 százalékot emelkedett december 20-án (a forgalom pedig ötszöröse volt az előző napinak), 87 százalékot január 2-án, 68 százalékot január 28-án és 276 százalékot január 29-én (ezen a napon a forgalom közel 200-szorosa volt a korábban megszokott szintnek). Az árfolyam kilövését szemléletesen mutatja az alábbi ábra:  A DogeCoin árfolyamának alakulása az elmúlt egy évben Forrás: Yahoo finance Az események február 8-án nyertek értelmet, amikor az amerikai tőzsdefelügyelethez leadott jelentésükből kiderült, hogy a Tesla januárban 1,5 milliárd dollár értékben vásárolt bitcoint. A dokumentumból emellett az is kiderült, hogy a cég a virtuális valuta fizetési eszközként való elfogadását is tervezi. A hírre – nem meglepő módon – gyakorlatilag felrobbant a bitcoin árfolyama. A kriptopénz egyetlen nap alatt több mint 19 százalékot rallyzott. A Tesla pozíciója félelmetesen nagynak számít. A 1,5 milliárdos érték azt jelenti, hogy ezzel a Tesla közel egy éve a második legnagyobb kripto befektetési társaságot birtokolta volna, ha ezt a vagyont egy külön jogi entitásba teszi. De nagyon soknak számít ez az összeg a mostani helyzetben is, amikor a világ legnagyobb virtuális valutákba fektető alapja, a Grayscale is csupán egy nagyságrenddel több bitcoinnal rendelkezik. És brutálisan nagy ez az összeg a Tesla pénzügyi mutatóihoz képest is. A cég által birtokolt bitcoin értéke a 2019-es mérlegfőösszegének például több mint 4 százalékát teszi ki. A hétfői árfolyamemelkedés pedig önmagában közel 300 millió dollár profitot hozott a cégnek. Ez pedig pontosan annyi, mint amennyit a cég 2020 III. negyedévében adózott eredményben elért. Azaz a Tesla egyetlen nap alatt annyit keresett spekulációval, mint a tavalyi harmadik negyedévben három hónap alatt elektromos autók gyártásával és értékesítésével. Ez az egy napi nyereség közel fele-harmada a cég 2018-as és 2019-es adózott veszteségének. De honnan jött egyáltalán ez az őrült ötlet, hogy egy autógyártóból a világ legkockázatosabb eszközkategóriájába fektető befektetési vállalkozást csináljanak? A jelek szerint Musk tavaly december 20-i posztja indította el a lavinát, melyre a MicroStrategy vezérigazgatója, Michael Saylor válaszában azt javasolta a Tesla vezetőjének, hogy ha szeretne jót tenni a befektetőivel, akkor konvertálja a cége mérlegét BTC-re. Ezzel a húzással Musk – legalábbis Saylor szerint – legalább 100 milliárd dollárt kereshetne a befektetőknek, de a profit akár az ezermilliárdot is elérheti. Musk erre visszakérdezett, hogy egy ekkora tranzakció egyáltalán lehetséges-e. Mire Saylor válaszában megnyugtatta, hogy természetesen, ő maga 1,3 milliárd dollárért vásárolt a kriptopénzből az elmúlt hónapokban. Ha pedig segítségre lenne szüksége, áll a Tesla-vezér rendelkezésére. De mi a probléma ezzel? Musknak eddig sem nagyon voltak hétköznapi húzásai. Miért gond az, hogy ismét bizonyságát adta innovativitásának és tettrekészségének? Nem ez tette őt és az általa vezetett cégeket naggyá? Nem ez az a nyitott, kreatív gondolkozás, mely a fizetési rendszerek, a gépjárműgyártás és az űrhajózás megreformálásában is kulcsa volt a sikereinek? Az egyik óriási probléma pontosan az, hogy egy kreatív elme és egy innovatív autógyártó az egyik pillanatról a másikra levedlette bőrét és pénzügyi spekulánssá változott. Nem ez volt az, ami a Tesla és vezetője sikereit megalapozta. Musk és cégei esetében minden esetben az innováció, a mérnöki teljesítmény volt a siker záloga. Ebben voltak kiválóak. Kriptospekulánsként még nem mérette meg magát egyikük sem. Természetesen elképzelhető, hogy Musk ebben is olyan tehetségesnek mutatkozik majd, mint a korábbi vállalkozásai esetében. A történelem azonban arra tanít minket, hogy ennek minimális az esélye. Számos olyan céget és cégvezetőt ismerünk, aki dominálta a saját piacát, azonban csődött mondott, amikor új, számára ismeretlen területre merészkedett. Ilyen volt a katasztrófális eredménnyel járó AOL-Time Warner fúzió, a Skpye jelentős veszteséget hozó felvásárlása az eBay által. De nem tekinthető sikertörténetnek a valaha élt legjobb kosarasnak, Michael Jordannak a baseball világába tett kiruccanása sem. A másik hatalmas probléma az, hogy Musk a többi részvényes tájékoztatása és jóváhagyása nélkül egy pillanat alatt drámai módon alakította át a vállalat kockázatosságát és piaci profilját. Az innovatív és belátható rizikókkal bíró autógyártóból egy szempillantás alatt egy hiperkockázatos befektetőcég lett. Egy olyan vállalat, mely napok alatt nyerhet, vagy akár bukhat akkora összegeket, melyeket eddig hónapok alatt termelt meg. Mostantól a Tesla befektetői számára gyakorlatilag lényegtelen, hogy mennyi gépkocsi gurul ki a cég fremonti, tilburgi vagy shanghaii gyárából. Az egyetlen lényeges szám, ami a profitjuk szintjét meghatározza, a bitcoin árfolyamának változása lesz. Ez pedig meglehetősen rémisztő üzenettel bír minden tőzsdei befektető számára. Hiszen mi értelme egy céget elemezni, prudens módon befektetni, ha a cégvezető egy pillanat alatt átszabhatja a befektetésünk iparági és kockázati profilját? Még az is lehet, hogy Musk húzása mögött hideg számítás volt. Hiszen – ahogyan azt a zseniális „A nagy dobás” című filmben Christian Bale által megszemélyesített Michael Burry is elmondta – a Tesla komoly minőségi problémákkal szembesült kínai üzemében. Így a cég átszabása mögött akár az is lehet az indok, hogy így szeretnék elterelni a befektetők figyelmét a rossz hírről. Sőt, elképzelhető az is, hogy a vállalat a kriptopiacon próbálja megkeresni a kínai nehézségek miatt kieső bevételeit. Ez azonban a gondokat nem kisebbíti, sőt. A legnagyobb probléma azonban, hogy az egész történet kísérteties hasonlóságot mutat a klasszikus pump-and-dump sémákkal. Ezen módszerek lényege, hogy a rosszindulatú befektető bevásárol egy adott eszközből, melynek az árát később különféle technikákkal felhajtja, ezután pedig a piacra önti a készleteit. Ő megnyeri az árfolyam emelkedéséből adódó profitot, míg a felvert árakon vásárlók nagy eséllyel veszíteni fognak, amikor az árak visszaállnak a tranzakciókat megelőző szintre. Itt nagyon hasonló folyamatok zajlottak le. A Tesla csendben bevásárolt a kriptopénzből. Musk többször is tesztelte, hogy a tweetjei hogyan hatnak a piacra. Majd a cég és Musk is nyilvánosan beállt a bitcoin mögé. Igaz, kiszállást még nem láttunk, és a szereplők motivációja is lehet más, mint amit a látszat sugall. A helyzet azonban legalábbis szerencsétlen. Különösen annak a fényében, hogy komoly ellentmondás látszik a cég két bitcoinnal kapcsolatos bejelentése között. Hiszen amennyiben a Tesla el fogja fogadni a kriptopénzt, mint fizetési eszközt, akkor ez eleve meg fogja dobni az eszközök között a virtuális valuta volumenét. Hiszen a vállalat egyre több bitcoint fog kapni az eladott gépkocsikért cserébe. Ez esetben azonban mi szükség volt a 1,5 milliárdos befektetésre? Musknak korábban is voltak furcsa, a befektetők számára aggodalomra okot adó tweetjei. A leghíresebb a hírhedt 2018-as poszt volt, melyben azt állította, hogy rendelkezésére állnak a források ahhoz, hogy az akkor 20 százalékkal alacsonyabb áron forgó papírokat 420 dolláron felvásárolja és kivezesse a tőzsdéről. Nem meglepő módon az árfolyam még aznap megugrott a hírre. És ugyancsak nem meglepő módon a tőzsdefelügyelet nem nézte jó szemmel Musk szerintük hamis és félrevezető írását. Az események fényében pedig több mint érdekes, hogy aktívan követte a GameStop sztorit is. A felügyelet most is vizsgálódhat. A történetben ugyanis több olyan elem is van, mely felveti azt a lehetőséget, hogy a befektetői érdekek esetleg sérülhettek. Egy felügyelet azonban egészen biztosan nem fog vizsgálódni. Ez pedig a kriptopénz-felügyelet. Ilyen ugyanis nincsen. Így a fenti sztori egyben kiváló példa számunkra, hogy megértsük, miért nem előny a virtuális valuták azon tulajdonsága, hogy decentralizáltak. Azaz miért nem jó az, hogy nincsen központi szereplő, mely felelős lenne a működésükért. Bár a decentralizáltságnak valóban van számos előnye – így például biztonságosabb lehet a rendszer működése megfelelő felépítés esetében –, adott esetben a hátrányai is óriásiak. A pénzügyi piacokon ugyanis a központi szereplők számos fontos funkciót ellátnak. Azonosítják a szereplőket. Beállnak az ügylet résztvevői, a vevő és az eladó közé, így garantálva mindkettő számára, hogy tranzakciójuk teljesülni fog, azaz az eladó megkapja az eszköz ellenértékét, a vevő pedig az eszközt. És megvédik a vétlen szereplők érdekét, amennyiben piacmanipuláció történik. Ezek a funkciók a bitcoin esetében nem valósulnak meg, mert nincsen gazdája. És bár sokan ezt a tényt ünneplik, hiszen azt látják benne, hogy senki nem szól bele az üzletkötéseikbe. Azonban ez a vélekedés egy masszív félreértésen alapul. A pénzügyi piacokon a központi szereplők jellemzően akkor szólnak bele az ügyletekbe, ha az a szereplők számára hasznos és előnyös. Az, hogy ilyen szereplő nincsen a kriptopénzeknél, azt eredményezi, hogy a piacmanipulátornak semmilyen retorziótól nem kell tartania. Ez pedig minden, csak nem jó hír a kisbefektetők számára. "
"101","Vonnák Balázs","Ki ne emlékezne a következő párbeszédre a Gyalog galoppból? „Hullaszállító (HSZ): Visszük a hullákat, hozzátok a halottakat! Ügyfél (ÜF): Itt egy! HSZ: Kilenc penny. Halottjelölt (HJ): Nem vagyok halott! HSZ: Mit mond? ÜF: Semmit. Itt a pénz. HJ: Nem vagyok halott! HSZ: Tessék, azt mondja, nem halott… ÜF: Dehogynem. HJ: De nem! HSZ: Tényleg nem… ÜF: De mindjárt lesz…nagyon beteg. HJ: Már jobban vagyok! ÜF: (a Halottjelöltnek) Nem vagy, mindjárt halott leszel. HSZ: Sajnálom, így nem viszem el. HJ: Nem akarok a taligára kerülni! ÜF: Mit kényeskedsz, mint egy gyerek? HSZ: Sajnálom, nem vi… HJ: Csudajól vagyok! ÜF: (a Hullaszállítónak) Ennyit igazán megtehetnél. HSZ: Nem lehet. ÜF: Akkor várj egy percet! Mindjárt kinyúlik. HSZ: Sietek Robinsonékhoz. Kilencen adták be a kulcsot. ÜF: Mikor jössz legközelebb? HSZ: Csütörtökön. HJ: Tegyél le! Tudok én menni. ÜF: (a Halottjelöltnek) Nem tudsz te már semmit. (a Hullaszállítónak) Mondd, tényleg nem tudsz segíteni rajtam? HJ: Hú, de jól érzem magam! Hú, de jól érzem magam! (majd elhallgat, amikor a Hullaszállító, akinek megesett a szíve az Ügyfélen, agyoncsapja)” Ha a Hullajelöltet az árstabilitásra, az Ügyfelet az inflációt kiáltó közgazdászokra, a Hullaszállítót pedig a jegybankokra cseréljük, egy másik ismerős dialógust kapunk. Ismét erősödnek azok a hangok, amelyek az infláció visszatérésével (az árstabilitás vagy az alacsony inflációs környezet végével) riogatnak. De miért pont most térne vissza bő tíz évnyi tetszhalott állapot és egy történelmi léptékkel is hatalmas globális recesszió után? Hiszen a pénzügyi válság után is sokan tartottak attól, hogy a mennyiségi lazítás (hiper)inflációba torkollik – de végül nem torkollt. Az árstabilitás köszöni szépen, „hú, de jól” érzi magát. A fejlett világ jegybankjai inkább az alacsony, mint a magas infláció ellen harcoltak az elmúlt években. Charles Goodhart és Manoj Pradhan, a tavaly megjelent „The Great Demographic Reversal: Ageing Societies, Waning Inequality, and an Inflation Revival” című könyv szerzői, valamint Peter Praet, az EKB korábbi főközgazdásza ezt a kérdést járták körbe az IMFS (Institute for Monetary and Financial Stability) által szervezett gazdaságpolitikai webinárján január 25-én. A résztvevők egyetértettek abban, hogy most már tényleg feltámadhat az infláció. Peter Praet elsősorban a gazdaságok koronavírus-válság utáni helyreállásával kötötte össze az inflációs kockázatokat. Megítélése szerint valószínűsíthető, hogy a kereslet gyorsabban fog nőni, mint a kínálat, ami fűtheti az inflációt. Goodhart és Pradhan ezzel szemben a hosszabb távú globális inflációs kockázatokra hívta fel a figyelmet. Mint azt fentebb említett könyvükben kifejtik, azok a globális demográfiai folyamatok, amelyek az elmúlt évtizedekben az alacsony kamatok, az alacsony inflációs ráták és a nagyobb jövedelmi egyenlőtlenségek kialakulását támogatták, fordulatot vettek. Míg korábban a munkakorú lakosság aránya növekedett, a nyugati társadalmakban és Kínában az elöregedés időszaka következik. Ez pedig azt eredményezi, hogy csökken a munkakínálat, nőnek a bérek, ugyanakkor a több nyugdíjas miatt élénkül a fogyasztás és csökken a megtakarítási hajlandóság. Mindez az infláció és a kamatok emelkedését fogja okozni globálisan a következő évtizedekben. Ez szép, de akkor a hasonlóképpen elöregedőfélben lévő Japán miért fagyoskodik már régóta az abszolút 0 fokban, vagyis a zéró infláció, zéró kamat és zéró növekedés csapdájában? Mert esetükben volt elegendő munkakínálat a határon túl, és a japán termelés egy része kitelepült, amivel a hazai demográfiai folyamatok munkapiaci hatását semlegesíteni tudta. Goodhart és Pradhan szerint mivel az elöregedési probléma globálissá vált, ugyanerre most nem lesz lehetőség, a munkakínálat csökkenése menthetetlenül fel fogja verni a munka árát. (Bár Afrika és India még továbbra is jelentős munkaerő-tartalékkal fog rendelkezni, a két közgazdász szerint nem fognak hasonlóan vonzó célpontot jelenteni a tőke számára, mint amit annak idején a feltörekvő ázsiai országok jelentettek a japán tőke számára.) Ha mindez így van, a jegybankok hamarosan leporolhatják régi tankönyveiket, amelyek arról szólnak, hogyan kell kamatpolitikával az infláció ellen harcolni. Feltéve, ha megvan még nekik. Hogy ez a „hamarosan” pontosan mikor lesz, az persze kérdéses. Ha egyáltalán lesz. Az árstabilitás addig is csudajól érzi magát a fejlett gazdaságokban, és még furkósbottal sem lehet agyoncsapni, hogy az infláció végre tartósan a Fed, az EKB és a japán jegybank által egészségesnek tartott tartományba emelkedhessen. "
"102","Gánics Gergely","A koronavírus-járvány egyértelműen növeli a halálozások számát, ez nem vitás. De hogyan hat a pandémia a születések számára? Bizonyára sok olvasónk megfigyelte, hogy ismeretségi körében megnőtt a várandós kismamák száma. Logikus, hogy ha heteken keresztül össze van zárva egy pár, akkor valahogy csak megpróbálják kellemesen eltölteni az idejüket… Ugyanakkor nem meglepő módon azokat a “potenciális” kismamákat nem látjuk, akik bár terveztek babát, de a járvány hatására elhalasztották a gyermekvállalást, például mert ők vagy a párjuk elvesztették a munkájukat, vagy bizonytalannak érzik a jövőjüket. Hogy ezen hatások közül melyik hat erősebben az újszülöttek számára, az mostanában derül ki. Itt véget is érhetne ez a bejegyzés azzal, hogy pár hónap múlva jelentkezem a tényadatok birtokában. Azonban érthető módon ez a statisztika különös jelentőséggel bír nem csak a bébiétel-gyártók számára, hanem például az építőipar és egyes szolgáltató szektorok keresletére. Kutatók egy kis csoportja úgy gondolta, hogy a kérdést érdemes lenne megvizsgálni egy előrejelző szemével. Wilde, Chen és Lohmann Covid Economics working paperjében amerikai Google-keresések adatait használták 2004 és 2018 között, és ezzel próbálták előrejelezni a születésszámokat tagállami szinten lineáris regressziós modell segítségével. Például a reggeli rosszullét jellemzően csak a terhesség első trimeszterében jelentkezik, így várható, ha az ilyen tünetektől szenvedő nők a Google segítségével keresnek magyarázatot a jelenségre, akkor a keresés idejétől számított mintegy fél év múlva meg fog nőni a születések száma. És valóban, Wilde és szerzőtársai pontosan ezt kapták az elemzésük alapján! A gyermekvállalást fontolgató párok jó eséllyel figyelembe veszik a munkapiaci helyzetüket is – recessziók idején kevesebb gyermek születik. Az idézett tanulmány is ezt találta – a munkanélküliségre való keresések növekedése 8-11 hónappal később alacsonyabb születésszámmal jár együtt. A megbecsült modell birtokában a szerzők 2021 februárjáig jelezték előre a születésszámok alakulását, és mintegy 12-15 százalékos zuhanást prognosztizáltak (lásd az ábrát). Összehasonlításképpen, az 1918-1919-es spanyolnátha-járvány idején 13 százalékkal csökkent a születések száma az Egyesült Államokban, míg a közelmúlt pénzügyi válsága alatt 9,3 százalékkal esett a születések száma 2008 májusa és 2010 októbere között.  Magyarázat: az ábra a születésszám indexének (2020. október = 100) előrejelzéseit mutatja az egyes modellváltozatok alapján 2020. január és 2021. február között. A modellváltozatok a felhasznált magyarázóváltozókban tértek el egymástól. Forrás: Wilde és szerzőtársai (2020), 2. ábra Az iskolai végzettség és az etnikum figyelembevételével még lesújtóbb képet fest a tanulmány: a felsőfokú végzettséggel nem rendelkező nők körében 13 százalékos, míg a feketék körében 15,3 százalékos csökkenést vetítenek előre. A tanulmány módszertana természetesen nem alkalmas a hosszútávú trendek vizsgálatára, azonban a járványnak még akkor is komoly hatása lehet erre, ha a nők pusztán későbbre tolják a gyermekvállalás időpontját. Ennek oka, hogy a fejlett világban az anyák egyre magasabb életkorban adnak életet az első gyermeküknek, így egy 1-2 éves “csúszás” nehezebbé teheti a fogantatást. Hogy a járványnak milyen hatása lesz a gyermekvállalási kedvre, ma még csak előrejelezni tudjuk. Sajnos azonban Wilde és szerzőtársai tanulmánya nem sok jóval kecsegtet, legalábbis a közeljövőt tekintve. A hosszútávú hatások vizsgálata (például alacsonyabb reprodukciós ráta, gyorsabban elöregedő társadalmak, nyugdíjrendszerek fenntarthatósága) egy másik blogposzt témája lehet. "
"103","Sebestyén Géza","Dávidék legyőzték a Góliátokat, már csak az a kérdés, hogy túlélik-e? Általános vélekedés, hogy a tőzsdéken a nagy pénzügyi vállalkozásoknak óriási előnyük van a kisbefektetőkkel szemben. Több információhoz férnek hozzá, nagyságrendekkel nagyobb szellemi kapacitást tudnak csatarendbe állítani (hiszen nem ritkán egész csapatok dolgoznak egy-egy üzleten), és az anyagi forrásaik is messze túlszárnyalják a hobbibefektetők lehetőségeit. Mindezek következtében a nagyok mozgatják az árakat, ők fújják a passzátszelet a pénzügyi piacokon. Egymilliárd esetből talán egyszer nem. Az egyik ilyen fekete hattyú a GameStop év eleji szárnyalása. A kisemberek összefogtak, és fityiszt mutattak a bálnáknak. Jelen írásomban azt elemzem, miért hamis ez a narratíva és mit értenek félre a kisbefektetők győzelmét ünneplők. A történet dióhéjban Egy küszködő nagyvállalat. Legjobban így lehetne jellemezni a befektetők öldöklő küzdelmének célpontjává vált céget. A 37 éve, 1984-ben alapított és a new yorki tőzsdén a GME ticker alatt kereskedett GameStop a világ legnagyobb videójáték-értékesítője. Termékei között a játékok mellett konzolok és gamer eszközök is megtalálhatóak. A tavalyi adatok alapján 14 országban nagyjából 5.500 boltot üzemeltetnek. A cég komoly sikereket ért el 2004 és 2016 között. Ezt az időszakot a tempós nemzetközi terjeszkedés jellemezte, melynek egyik eszköze a versenytársak felvásárlása (Kongregate, Spawn Labs és Impulse), másik eszköze pedig az üzlethelység-akvizíció volt (ennek keretéven vettek például 163 RadioShack és 507 AT&T üzletet). A sikersorozat 2016-ban ért véget, amikoris az online játékok térnyerése lejtőre tette az addig dinamikusan bővülő vállalatot. Az erre való válaszként bevezetett dolgozói kvóták negatívan hatottak a munkakörülményekre, esetenként egyenesen hazugságokra kényszerítve a dolgozókat. Az árbevétel és a nyereség is csökkenő pályára került. A 2019-ben jelentett majdnem 700 millió dolláros veszteség pedig rekord mértékűnek számított a vállalat életében. A negatív trendekre a cég leépítésekkel és boltbezárásokkal reagált. A 2020-as COVID válság tehát egy eleve gyenge lábakon álló vállalatot ütött meg. A főleg fizikai boltokkal operáló GameStop még a törvényekkel is szembekerült, amikor egyes boltjaikat a tiltások ellenére nyitva tartották. A cég nehézségeit jól mutatja, hogy a vezetőség bérét 30-50 százalékkal, a dolgozókét pedig 10-30 százalékkal volt kénytelen csökkenteni. Nem csoda, hogy a valaha szebb napokat megélt videójáték-kereskedő korrigált részvényárfolyama tavaly nyáron kevesebb mint tizede volt a historikus maximumnak. A GameStock osztalékfizetéssel és felaprózással korrigált árfolyamának alakulása tavaly nyárig Forrás: Yahoo finance A fentiek fényében nem meglepő, hogy nagyon gyorsan megjelentek a GameStop körül a pénzügyi világ „dögevői”. Minden befektető álma az, hogy olcsón vegyen és drágán adjon el. Ha egy papír árának emelkedésére számítunk, akkor most vásárolnunk érdemes a későbbi haszon reményében. Ha azonban negatív várakozásaink vannak a részvény árával kapcsolatban, akkor egyfajta pénzügyi időutazást kellene végrehajtanunk. A mostani magasabb árfolyamok mellett kellene eladnunk, és a jövőbeni alacsony árak mellett vásárolnunk. Bármennyire meglepő, ezen időutazás megvalósítható. Úgy hívják, hogy rövidre eladás. Ennek az ügyletnek keretében kölcsönkérjük a szóban forgó papírt egy olyan befektetőtől, aki rendelkezik vele, eladjuk, majd később – reményeink szerint alacsonyabb áron – visszavásároljuk és visszaadjuk az eredeti tulajdonosának. Ha a várakozásaink helyesek voltak, akkor ez a tranzakció csinos nyereséggel jutalmaz minket. Pontosan ez történt a GameStop esetében is. Több neves hedge fund (speciális befektetési alap) adta el rövidre a vállalat részvényét, mint például a Point72, a D1 és a későbbiekben még felbukkanó Melvin Capital. A stratégiájuk lényege egyértelmű volt. Egy küszködő vállalat részvénye a COVID alatt csak lefelé mehet. A negatív várakozások őrült helyzetet eredményeztek. 2020 szeptember 15-én a GameStop Short Interest Ratio-ja 136 százalék volt. Ez azt jelenti, hogy a kölcsönvett és rövidre eladott részvények volumene 1,36-szorosa volt a forgalomban lévő részvényállománynak. Magyarul a rövidre eladóknak (shortosoknak) a pozíciójuk lezárásához (azaz a kölcsönvett részvények visszaadásához) több papírt kellett volna megvásárolniuk, mint amennyi egyáltalán elérhető volt. Ugyanakkor nem mindenki volt pesszimista. A nagy dobás című zseniális filmben Christian Bale által megformált Michael Burry (aki akkor lett híres, amikor 100 millió dollárt keresett azzal, hogy az amerikai lakáspiac ellen spekulált a 2008-as válság előtt) például 3 millió részvénnyel rendelkezett a GameStop-ban. Még ennél is nagyobb pakettal rendelkezett a Fidelity, a Black Rock vagy a Vanguard csoport. A befektetői közösség várakozásai tehát vegyesek voltak. Ebbe az állóvízbe robbant bele a WallStreetBets Reddit fórum. Itt jelent meg négy hónapja egy poszt “Bankrupting Institutional Investors for Dummies, ft Gamestop.” (azaz „Intézményi befektetők tönkretételének alapjai, a Gamestop példáján bemutatva”) címmel. Ebben szerzője azt tárgyalta, hogy a vállalat közel sincs olyan rossz helyzetben, mint sokan gondolják. Az új konzolok értékesítése segíteni fogja őket. A piacuk nőni fog. Emellett elkezdték magukat átpozícionálni a digitális piacra. A könyveik rendben vannak. Komoly befektetők bíznak bennük. A legfontosabb érv pedig a rövidre eladók pozícióinak brutális mértéke volt, akik a szerző szerint már akkor is nagyrészt veszteséges pozíciókat tartottak. A konklúzió szerint a helyzet megérett a shortosok kifacsarására. A shortosok kifacsarása egy régi tőzsdei stratégia. A lényege, hogy olyan papírt keres a befektető, melyben jelentős rövid pozíció épült fel. Emellett fontos az is, hogy a rövid pozíciók birtokosa vagy birtokosai rosszul viseljék a veszteséget, például azért, mert nincsen elegendő tőkéjük. A befektető elkezdi felvásárolni a papírt, melynek ára az új kereslet miatt emelkedni kezd. Ez az áremelkedés egyre fájdalmasabb a rövidre eladónak, hiszen folyamatosan növeli azt a költséget, mely ahhoz kell, hogy kiszálljon a pozíciójából (azaz visszavásárolja a részvényt, hogy vissza tudja adni a kölcsönadónak). A befektető reményei szerint a rövidre eladó egy idő után nem fogja tudni vagy merni bevállalni ezt a növekvő költséget, és lezárja a pozícióját. Azaz visszavásárolja és visszaadja a papírt a kölcsönadónak. A befektető szintén ekkor fog kiszállni a részvényből, és a saját bekerülési áránál jóval magasabb áron adja majd át a papírokat a rövidre eladónak (vagy más vevőnek). A befektető nyert, a rövidre eladó pedig veszített. A WallStreetBets posztját a kezdeti mérsékelt reakciók után felkapta a Reddit közössége. A felhasználók egymásra licitáltak a GameStop mémek gyártásával. Ezrek buzdították egymást a részvények vételére és a rövidre eladók kifacsarására. Ehhez sokan hozzákapcsolták a kisemberek és a pénzügyi cápák közötti harc, valamint a fiatal-boomer ellentét narratíváját. Mindezek oda vezettek, hogy január végére a GME lett a legkeresettebb részvény az egész világon. A papír ára pedig felrobbant. A tavaly novemberi 10 dollár körüli árfolyam után idén január 28-án 483 dolláron is született GameStop ügylet. A GameStock osztalékfizetéssel és felaprózással korrigált árfolyamának alakulása az elmúlt egy évben A győzelem… Az általános narratíva szerint Dávidék legyőzték a Góliátokat. Brutális veszteséget volt kénytelen elkönyvelni a Point72 alapkezelő és a Maplelane Capital is. A rövid pozíciók kiépítésében élen járó Melvin Capital kénytelen volt kapitulálni, és jelentős veszteséggel zárni a pozícióit. A bukás mértékét jól szemlélteti, hogy a tulajdonosoknak közel 3 milliárd dollárt kellett betolni az alapba, hogy életben tudják tartani. A shortolók teljes vesztesége pedig megközelítette a 20 milliárd dollárt. A kisbefektetők elsöprő győzelmet arattak a pénzügyi világ cápái felett. Egyesek egyenesen úgy érvelnek, hogy az Occupy Wall Street mozgalom végre megtalálta az igazi eszközét. A „Foglaljuk el a Wall Street-et” mozgalom 2011 szeptemberében indult. A célja az volt, hogy küzdjön a szociális és gazdasági elnyomás, a mohóság, a korrupció és a vállalatok túlzott befolyása ellen. Ezen negatívumok egyik szimbólumának pedig az USA pénzügyi központját is szimbolizáló Wall Street-et látták. A GameStop sztori pedig egyes hangok szerint megmutatta, hogyan lehet valóban megragadni a felső egyszázalék figyelmét: a pénztárcájukon keresztül. Mások pedig egyenesen az osztályharc tőzsdén történő megjelenését látják a történetben. … ami a győztesnek fájni fog I. Pürrhosz, Épeirosz és (rövid ideig) Macedónia királya Kr.e. 279-ben az ausculumi csatában menekülésre kényszerítette a római csapatokat. Azonban stratégiai szempontból súlyosan érintette, hogy számos kipróbált tisztje és értékes harcosa is odaveszett a harcokban. Ez az esemény lett a „pürrhoszi győzelem” fogalom névadója, ugyanis az ütközet után a király állítólag azt mondta, hogy „Ha még egy csatában győzünk a rómaiakon, végképp elveszünk”. Meglátásom szerint sok osztályharcos és kisbefektető esetében ez az egyetlen csata is elég lesz ahhoz, hogy elvesszenek, de legalábbis komoly pénzeket veszítsenek. A kisbefektetők rengeteg pénzt nyertek, de csak papíron. A forgalmi adatok alapján a GameStop részvény historikusan legaktívabb kilenc kereskedési napjából hét 2021 január 13-a és 27-e között volt. Ekkor összesen közel 1,1 milliárd papír cserélt gazdát. Ez több mint a korábbi évek áltagos éves forgalma. Hagyjuk ezt leülepedni. Két hét alatt annyi részvényt adtak-vettek a befektetők, mint régen 52 hét alatt. Vélhetően a kisbefektetők többsége is a fenti időszakban vásárolt. Ezen napokon a GME árfolyama végig 20 dollár felett volt, és a 3 legaktívabb napon pedig még ennél is magasabb – 22-én 42,32 USD, 25-én 61,13 USD, 26-án pedig 80,20 USD volt a napi legolcsóbb vétel egységára. Az ezutáni januári kereskedési napokon pedig egyszer sem volt 100 dollár alatt az árfolyam. De olyan befektető is volt, aki 483 dolláron vett. Januárban 325 dolláron zárt a GameStop részvénye. A befektetők többsége tehát vaskos nyereségben volt. Többen közülük megsokszorozták a befektetett tőkéjüket. Papíron. A nyereség ugyanis csak akkor lesz valóságos, ha a befektetők képesek a papírt a vételárnál magasabb árfolyamon eladni. A nyereséges kiszállásra pedig minden jel szerint minimális az esélye az osztályharcosoknak. Az alábbi táblázat mutatja a papír kilenc legaktívabb tőzsdei kereskedési napját. Az oszlopok a helyezés és a dátum mellett a nyitó, legnagyobb, legkisebb és záró árat és a részvényforgalmat darabszámban mutatják, valamint azt, hogy az adott napi kerekedési volumen hányszorosa volt a tavaly nyár előtt megszokott forgalomnak. A GameStock legnagyobb forgalmat generáló kereskedési napjai A 2020. nyarával végződő időszakban a GME legaktívabb kereskedési napja 2010. január 7-e volt; ekkor kicsivel több mint 41 millió részvény cserélt gazdát. A tőzsdei bevezetéstől tavaly nyárig az átlagos napi forgalom pedig hajszállal 3 millió darab alatt volt. Ehhez képest elképesztő volumenű kereskedés volt az elmúlt napokban. 2021. január 22-én közel 200 millió papír cserélt gazdát, ez 66-szorosa a korábban szokásos mennyiségnek. De közel ugyanekkora volt a forgalom 26-án (59,9-szerese a szokásos mennyiségnek) és 25-én (59,6-szorosa). De még a lista utolsó helyén szereplő 19-én is annyi papírt adtak-vettek, mint korábban fél év alatt. És milyen áron tudnak majd kiszállni ezen befektetők, akik a táblázat tanulsága szerint jellemzően 40 dollár feletti áron szálltak be a részvénybe? 2020-ban a legmagasabb részvényárfolyam 22,35 dollár volt (december 23-án), a tavaly szeptember 21-ével záródó egy éves időszak alatt pedig egyszer sem ment a papír ára 10 dollár fölé. És mivel a cég fundamentumai nem változtak meg amiatt, mert vicces mémek kisbefektetők tömegeit késztették vásárlásra, a tömeg irányváltásakor ezen árakon várható, hogy ki tudnak szállni a befektetésükből. Sőt, valószínűleg még alacsonyabb árakon, hiszen ahogyan a vevők tolongása a magasba repítette az árfolyamot, várhatóan ugyanígy fogja földbe döngölni azt az eladók tülekedése. A 40, 80, 200 vagy akár 413,98 dolláron vásárolók tömegei fognak tehát várhatóan 10-20 dolláron, vagy még alacsonyabban kiszállni. Vesztesek? Kisbefektetők tömegei fogják tehát megfizetni az igen súlyos árát annak, hogy sikerült „megleckéztetniük” a pénzembereket – azonban sajnos sok jel mutat arra, hogy ez utóbbi is csak egy illúzió. És bár a papír árának esésére játszó shortosok egy része kapitulált (így tett a Melvin Capital és a Citron Research is), a többségük nem zárta le a pozícióját. Azaz nem realizálta a veszteségét. Magyarul kivár. És ezt nagyon okosan teszi. Ha ugyanis elfogynak a vásárlók, akkor a korábban bemutatott logika alapján a papír árának esnie kell. Lehet, hogy így is bukóban lesznek kénytelenek zárni az üzletet a jövőben, a veszteség mértéke azonban minden bizonnyal jóval alacsonyabb lesz annál, amit egy január végi pozíciózárás jelentett volna. Jelen pillanatban tehát nyereséget mutat a kisbefektetők portfoliója és veszteséget a sortosoké, a legtöbbjük esetében azonban a végső profit egész biztosan különbözni fog a mostani számoktól. Az igazi győztesek Az ünnepelt győztesek nagy része tehát még nem nyert, és a veszteseknek tartott shortosok története sem ért még véget, vannak azonban tényleges nyertesei a történetnek. Akik már egyértelműen a győztesek táborát erősítik. Minden bizonnyal közöttük van néhány osztályharcos is, aki ésszel vagy szerencsével elég korán szállt be és megfelelő időben szállt ki. Azonban nem ők vannak többségben. Legalábbis nem ők nyerték a nagy pénzt. Hanem pontosan azok, akiknek a bukását a többség most ünnepli. A korábban már bemutatott Michael Burry 1.500 százalékos nyereséget ért például el. És bár az ő személye valószínűleg a legkevésbé sem irritálja az új forradalmárokat, 1,7 millió GME részvényével semmiképpen sem nevezhető kisbefektetőnek. A nyertesek listáján azonban rendre megtalálhatóak az osztályharcosok legnagyobb ellenségei, a közismert befektetési intézmények. Ezen szereplők nevei mellett ráadásul csillagászati profitok villognak a fent bemutatott események következtében. A Fidelity Investment 3,0 milliárd dollárt kaszált Dávidék győzelmén. A BlackRock 2,7 milliárd dollárral lett gazdagabb. A Vanguard Group zsebébe 1,7 milliárd dollár került a Wall Street-ellenes szabadságharc eredményeképp. De egymilliárd dollár felett van Ryan Cohen, a Susquehanna International Group, a Dimensional Fund Advisors, a Senvest Management, Donald A. Foss és a MUST Asset Management nyeresége is. Óriási nyertese az eseményeknek a forgalom egy jelentős részét bonyolító RobinHood, illetve a platform kereskedési adatait hasznosító Two Sigma és a Citadel Hedge Fund is. És nagyot kaszáltak a GameStop vezetői is. A Washington Service ugyanis arról számolt be, hogy négy bennfentes (Kathy P. Vrabeck elnök, valamint Kurt James Wolf, Raul J. Fernandez és Lizabeth Dunn igazgatók) összesen közel egymillió GME részvényt adtak el idén január 12 és 14 között, mintegy 20 millió dollár értékben. A sors fintora továbbá, hogy az osztályharcosok által megbuktatni kívánt shortosok lehetnek a sztori legnagyobb nyertesei. Ihor Dusaniwsky, az S3 ügyvezető igazgazója ugyanis arról számolt be, hogy a sztratoszférába kilőtt árfolyam újabb rövidre eladókat vonzott a játékba. Nehéz olyan forgatókönyvet elképzelni, melyben ezen szereplők nem fognak csillagászati nyereséget elérni. És ezen nyereség forrása egyértelműen az osztályharcosok által felvert árfolyam lesz. Szép új világ? Az események valószínűleg még sokáig szolgálnak izgalmas munícióval a gazdasági újságíróknak, hosszú távon azonban kevesen fognak örülni annak, hogy egy szellem kiszabadult a palackból. Mi sem mutatja ezt plasztikusabban, mint az a tény, hogy a komoly profitot realizáló Michael Burry az egyike azoknak, akik a GameStop jelenség ellen emeltek szót, természetellenesnek, őrültnek és veszélyesnek nevezve azt. Az egyik igen komoly veszély a fundamentális elemzés halála lehet. Ha a befektetések értéke nem a fundamentumoknak megfelelően, hanem Reddit posztok és mémek hatására alakul, akkor értelmét veszti a piacok és befektetések rigorózus és mélyreható elemzése. A fundamentális elemzők feleslegessé tételével viszont pont egy olyan világítótornyot rombolnánk le, melynek a fénye segítheti a piacot a helyes irány (azaz a reális belső érték) megtalálásában. Mindez pedig még több volatilitást hoz majd a piacokra, mely az egyik legnagyobb ellensége az átlagbefektetőnek, különösen az osztályharcosok zömét adó kevésbé képzett tőzsdéseknek. Az egész történet számomra leginkább elszomorító eleme azonban az, hogy a pénzügyi ökoszisztéma egy igen fontos és hasznos szereplőjét találta meg és támadta be a tömeg. Bár a közvélekedéssel összekacsintva a cikkem elején én is a pénzügyi világ „dögevői”-nek neveztem a rövidre eladókat, az igazság az, hogy nekik is roppant fontos szerepük van a piaci hatékonyság növelésében. Való igaz, hogy döntéseiket az üzleti profit vágya motiválja. De nem ugyanez mozgatja a velük szemben álló vásárlókat is? Az első csoport tagjai pesszimisták az adott cég jövőjével kapcsolatban, míg a második csoport tagjai optimisták. De miért lenne probléma az, ha valakinek negatívak a várakozásai? Miért gond az, hogyha ezen várakozására a saját vagyonát is hajlandó feltenni? Az Enron, az Allied Capital vagy a Wirecard csalásainak leleplezésében például kiemelkedő szerepe volt a shortosoknak. A rövidre eladók emellett a buborékok kialakulását és terjeszkedését is segítenek korlátozni. Olyan buborékok kialakulását is, mint amilyet a GameStop részvény árfolyama is felrajzolt az elmúlt napokban. Biztos vagyok abban, hogy pár hét múlva számos osztályharcos fogja hangosan követelni azt, hogy a hatóságok találják meg és vonják felelősségre azokat, akik az árfolyam irreális kilengését elősegítették és lehetővé tették. A kérés pikantériája az lesz, hogy a felelősök pontosan ezen osztályharcosok és az ő „dögevők” ellen folytatott küzdelmük volt. Az általános narratíva tehát sok szempontból pontatlan. A kisbefektetők egy olyan győzelmet ünnepelnek, mely csak látszólagos, és valójában sokkal közelebb van a vereséghez. De azt mindenképpen kijelenthetjük, hogy egy-két hasonló győzelem, és sokuknak végük lesz – legalábbis a befektetésre szánt vagyonaiknak. "
"104","Kolozsi Pál Péter","A COVID-19 pandémia a tragikus közegészségügyi hatások mellett nagyon jelentős gazdasági károkat is okozott, elég csak a világ nagy részét érintő recesszióra, a munkanélküliek tömegeire, a beruházások visszaesésére és az adósságok radikális megugrására gondolni. Mindannyiunk élete megváltozott, a bizonytalanság és a kockázatok felerősödése lett a mindennapok jellemzője. A koronavírus gazdasági hatásai szerteágazóak, így nem meglepő, hogy a pandémia a nyugdíjak világát sem hagyta érintetlenül. A tőkefedezeti nyugdíjrendszerekre gyakorolt hatás elég triviális, hiszen a járványhelyzet és az arra adott gazdaságpolitikai válaszok immár több mint egy éve rángatják a nyugdíjmegtakarításokat is „befogadó” tőzsdéket, és előretekintve sem rózsásak a kilátások; az ugyanakkor már kevésbé triviális, hogy milyen következményekkel járhat a világjárvány az állami nyugdíjakra. Természetesen itt is adódik egy elég egyértelmű „csatorna”, mégpedig az állami pénzügyeken keresztül, hiszen a koronavírus szinte minden érintett országban recesszióval és így az állami bevételek apadásával és a kiadási szükségletek megemelkedésével járt. A megugró deficiteket ugyanakkor jellemzően hatékonyan és viszonylag olcsón képesek finanszírozni az államok, a piaci mellett a ma már egyre több feltörekvő országot is jellemző jegybanki kötvényvásárlások következtében. Előretekintve az alábbi pontok lehetnek relevánsak: A fenti, tisztán gazdasági következmények mellett egyéb hatásokkal is számolni kell – könnyen lehet, hogy a koronavírus miatt egyszerűen másképp fogunk megöregedni, illetve az idős korra vetülő figyelem miatt hatékonyabban léphetünk fel az öregedés jelentette kihíváskkal szemben. A Wall Street Journal 10 pontban szedte össze a várható hatásokat (néhol talán túl optimista megközelítést alkalmazva): "
"105","Neszveda Gábor","A koronavírus a sportra is óriási hatással volt több közvetett csatornán keresztül is. Az egyik leglátványosabb változás, hogy nézők nélkül rendezik a labdarúgó meccseket. Ez a helyzet egy sokat vizsgált kérdésre is új szemszögből adhat választ. Nevezetesen, hogy a hazai pálya előnye mennyire fakad a közönség hatásából. A hazai pálya előnye az egyik legerősebb megfigyelés a labdarúgó mérkőzések kapcsán (Pollard és Pollard, 2005). A szakirodalom szerint ennek három fő oka van. Az első a hazai közönség támogatása (nyomása), a második a helyismeret (saját stadion, ismert és gyakran használt pályák), míg a harmadik az utazásból fakadó hátrányok. De miért vizsgálják ezt a kérdést közgazdászok? Ehhez érdemes néhány lépésről messzebbről kezdeni. A közgazdaságtan egy régi vitája, hogyan érdemes és hogyan kell modellezni az emberek döntéseit és a döntésekre gyakorolt hatásokat. Például az egyik legelterjedtebb modellezési mód szerint az emberek pontosan tudják, mit akarnak, és ez alapján optimalizálás útján hozzák meg döntéseiket. Ezzel szemben számos tanulmány megmutatta, hogy az emberek nem ennyire tudatosak, és a környezetük nagymértékben befolyásolja döntéseiket (például Neszveda, 2018; Bakó és szerzőtársai, 2018). Ebben a helyzetben a zártkapus meccsek egy ideális tesztelési lehetőséget biztosítanak a közgazdászok számára, hogy számszerűsítsék a közösségi nyomás hatását. Ez általában nagyon nehéz, mert nehéz a közösségi nyomást elválasztani más hatásoktól. Például lehet, hogy az egyik meccsen kisebb a közönség, de az egyben azt is jelentheti, hogy rosszabb csapatról van szó vagy kisebb a tétje a meccsnek. Viszont a koronavírus által kialakított helyzetben egy külső hatás miatt lett zártkapus mindegyik meccs, így ez egyértelműen függetlennek tekinthető a szokásos egyéb magyarázatoktól. Scoppa (2021) öt nagy európai bajnokság (Németország, Olaszország, Anglia, Spanyolország és Portugália) eredményeit vizsgálta meg, és összehasonlította a zártkapus meccsek eredményeit az elmúlt 10 év eredményeivel. Eredményei azt mutatják, hogy a hazai csapat meccsenként körülbelül feleannyi pontot gyűjt átlagosan zárt kapuk mögött, mint közönség előtt. Ráadásul a hazai csapat kevesebb gólt lő, sokkal kevesebbszer lő egyáltalán kapura, és kevesebb szögletet végez el. Ezzel szemben az idegenben játszó csapat körülbelül ugyanannyiszor próbálkozik kapuralövéssel, és ugyanannyi szögletet végez el zárt kapuk mögött, mint közönség előtt. Szintén nagyon érdekes eredmény, hogy a bírói tevékenység is megváltozik, és sokkal kevésbé sújtja az idegenben játszó csapatot a hazaival szemben. A hazai piros lapok száma közel 40%-a nőtt átlagosan, míg az idegenben játszó csapat ugyanannyi piros lapot kapott, mint a járványt megelőző években. A sárga lapok kapcsán még nagyobb a különbség: szignifikánsan több figyelmeztetést kap a hazai, és szignifikánsan kevesebbet az idegenben játszó csapat. Tehát azt lehet mondani, hogy jó eséllyel a bíró is kevésbé érvényesíti a hazai pálya előnyét. Összességében elmondható, hogy a közösségi nyomásnak óriási szerepe van a döntésekben. Egyrészt hatással van az értékelésre (bírói tevékenység), de hatással van a sportolókra is annak ellenére, hogy ezek a játékosok egy több milliárd eurós piac legprofesszionálisabb szereplői. Ezen eredmények után pedig valószínűsíthető, hogy a gazdasági döntések meghozatala során is nagy hatása van a közösségi nyomásnak. "
"106","Világi Balázs","A pénz digitalizációja egy olyan aktuális téma, amivel blogunk is intenzíven foglalkozik – lásd például Banai Ádám közelmúltbeli írását a digitális jegybankpénzről, vagy Sebestyén Géza írásait a Bitcoinról. Ezt a bejegyzést Marcus Brunnermeier BIS-nél tartott webinárja inspirálta, ami Brunnermeier, James és Landau (2019a) tanulmányán alapult. Brunnermeier és szerzőtársai analízisét azért tartom bemutatásra érdemesnek, mert új szempontokat hozott a digitális pénzekről való gondolkodásban, és meggyőzően érvelnek amellett, hogy a pénz digitalizációjának jelenleg megfigyelhető folyamata nem egy olyan, makroökonómiai és pénzügyi stabilitási szempontból semleges technikai innováció, mint például az ATM, hanem közgazdasági és gazdaságpolitikai szempontból szignifikáns hatásai vannak. Mennyiségi vagy minőségi átalakulás? A pénz digitalizációja kapcsán sokakban felmerülhet a kérdés, hogy nem csupán egy olyan jelenségről van szó, ami eddig is létezett, de most hirtelen menő és divatos dolog lett róla beszélni. Ugyanis gondoljunk bele: a forgalomban lévő pénzmennyiség jelentős része már az elmúlt két-három évtizedben is digitális formában létezett, hiszen a bankok a számláikat már régen nem papír alapon vezették. Az egyre kisebb jelentőségű készpénzállományt leszámítva ma már a jegybankpénz is főként digitális formában létezik, és amikor a digitális jegybankpénz térnyeréséről beszélünk, arról van szó, hogy a tervek szerint a jövőben már nemcsak a bankok, hanem a nem-pénzügyi gazdasági szereplők is hozzáférést kapnának a digitális formájú jegybankpénzhez. Másként megfogalmazva a kérdést: nem csak egy egyszerű mennyiségi változásról van szó? Brunnermeier és szerzőtársai meggyőzően érvelnek amellett, hogy a pénz digitalizációjának folyamata, aminek jelenleg tanúi vagyunk, olyan jelentőségű minőségi változás, ami alapjaiban változtatja meg a pénzrendszer működését. Véleményük szerint a digitalizáció során a pénz eddigi funkciói egyrészt elválnak egymástól, másrészt az új specializált pénzek más új funkciókkal kapcsolódnak össze. Az új típusú pénzek a földrajzi, politikai határoktól függetlenedhetnek, és háttérbe szoríthatják a hagyományos jegybankpénz alapú pénzrendszereket és ezzel együtt a monetáris politika jelentőségét. Úgynevezett digitális valutaövezeteket alkothatnak, amelyek viszont nagy valószínűséggel társadalmi szempontból nem lesznek optimális valutaövezetek. Erre a folyamatra megfelelő szabályozási lépésekkel kell reagálni, de még inkább azzal, hogy a digitális jegybankpénzeket olyan vonzóvá kell tenni a felhasználók számára, hogy versenytársai legyenek az új típusú pénzeknek. A pénz funkciói Ahhoz, hogy a fenti gondolatmenetet megértsük, első lépésben szükség van arra, hogy áttekintsük a pénz funkcióit. A pénz első funkciója, hogy elszámolási egység (unit of account). Az árakat, az elszámolásokat nem valamely kitüntetett termékekben, vagy relatív árakban, hanem pénzben mérve végezzük, az esetek túlnyomó többségében a szerződéseket is ebben nomináljuk. A második a csereszköz funkció (medium of exchange). Enélkül a gazdasági tranzakciók mérhetetlenül költségessé válnának; egy magamfajta makroökonómus valószínűleg éhen halna, ha pénz nem létezne mint általános csereeszköz, hiszen viszonylag nehéz olyan péket találni, akinek éppen a digitális pénzek makroökonómiai elemzésére lenne igénye. A harmadik az értékőrző funkció (store of value). A pénz mivel nem, vagy csak alacsony kamatot fizet, nem a legjobb értékőrző, de a hiperinflációs időszakokat leszámítva azért betölti ezt a szerepet is. Pénzrendszerek Amint a bevezetőben utaltunk rá, Brunnermeier és szerzőtársai egyik fontos állítása, hogy az új digitális pénzek eddig nem tapasztalt mértékben lesznek versenytársai a jelenlegi jegybankpénzalapú pénzrendszereknek. A különböző pénzrendszerek versenyének az elemzéséhez szükség van arra, hogy pontosan definiáljuk, mit értünk egy önálló pénzrendszeren. Akkor beszélünk egy önálló pénzrendszerről vagy valutáról, ha a pénzrendszert alkotó különböző fizetési eszközökre igaz a következő két feltétel: Ugyan a készpénz, a banki látraszóló betétek és a jegybanki tartalékok teljesen más technikai jellemzőkkel bírnak, mégis egy pénzrendszert alkotnak, ha ugyanabban a hivatalos valutában vannak denominálva. Ezzel szemben, ha egy ország rögzíti a valutája árfolyamát egy másik valutához, attól még nem fognak közös pénzrendszert alkotni, hiszen ebben az esetben nem garantálják minden körülmények között az átválthatóságot, a rögzített árfolyamokat bármikor elengedhetik. Ezért nem alkotott még közös pénzrendszert az euro előszobájának tekintett ERM árfolyammechanizmus, míg az euroövezet már valóban egy egységes pénzrendszert alkot. A fentiek alapján a jelenlegi digitális pénzek közül a Bitcoin vagy az Ether önálló valuták, illetve a facebook tervezett digitális pénze a Diem is az lenne, mivel az különböző valuták szintetikus kosarában lenne denominálva (a facebook eredetileg Libra néven tervezte létrehozni az új valutát). Ezzel szemben az Alibaba Alipay rendszere, ami konvertibilis a hivatalos kínai valutával, nem alkot önálló pénzrendszert. A 20. századra a pénzrendszerek döntően egy-egy ország saját jegybankpénzén alapultak, és a különböző magánpénzrendszerek teljesen marginalizálódtak. A nemzeti valutáknak nem voltak vetélytársai, a nemzeti valutával egy adott országon belül esélytelen volt versenyezni. Hálózat, átváltás és verseny Ezt a tényt a mikroökonómiának két, a piacszerkezettel (industrial organization) foglalkozó alterülete által használt fogalom segítségével magyarázhatjuk meg: a hálózati externáliával (network externality) és az átváltási költséggel (switching cost). Ezek a fogalmak teszik érthetővé, hogy például egy adott időszakban, egy adott platformon miért válik szinte egyeduralkodóvá egy operációs rendszer. A hálózati externália azt fejezi ki, hogy egy egyén számára annál hasznosabb egy adott szoftver használni, minél elterjedtebb az már más felhasználók között. Az átváltási költség pedig azt fejezi ki, hogy egy adott szoftverről átállni egy másik használatára nem költségmentes, mivel akár jelentős erőforrás-ráfordítással is járhat az új szoftver megtanulása és az ahhoz való alkalmazkodás. Ezek a fogalmak nemcsak a szoftverekre alkalmazhatók, hanem a pénzrendszerekre is. Egy adott régióban, ha ugyanazt a valutát használja mindenki, akkor nagyon hátrányos lehet egy másik valuta használatával próbálkozni. A gazdasági szereplők nem szívesen számolnak más egységben, ha minden tranzakció ugyanabban a valutában van denominálva. Egy adott pénzeszközt akkor fogadunk el szívesen fizetésnél, ha tudjuk, hogy más is szívesen fogja tőlünk elfogadni. Ha egy valuta már elterjedt valahol, akkor ez a feltétel fennáll, egy másik kevésbé elterjedt, ismert valuta esetében ez nem feltétlenül igaz. Ezeket a hatásokat még tovább erősíti, hogy egy adott régió hivatalos valutáját törvényileg is támogatják: például az adók fizetését csak a régió hivatalos valutájában fogadják el. Továbbá az is akadályozza egy másik valuta használatát egy adott régióban, hogy egy valuta átváltása egy másikra költséges, mind pénzbeli, mind időbeli költséggel jár. Ez a költség főleg a digitális bankolás előtti időben volt nagyon jelentős: fizikailag el kellett menni egy pénzváltóhoz, és ott sorba kellett állni. Persze a fentiek ellenére is voltak esetek, amikor háttérbe szorult egy adott ország hivatalos valutája – ezt a jelenséget hívják dollarizációnak. De ezek olyan extrém esetek voltak, amikor az adott országban komoly gazdasági problémák adódtak, és az államhatalom is meggyengült, ami gyakran óriási inflációhoz vezetett, és ezáltal teljesen aláásta a hivatalos valuta értékőrző funkcióját. De jellemzően ilyenkor sem egy esetleges magánkibocsátású pénz szorította ki a hivatalos valutát, hanem a világ legelterjedteb valutája, az USA dollár. Brunnermeier és szerzőtársai szerint az új digitális pénzeknek a hálózati externáliák és az átváltási költségek sokkal kisebb versenyhátrányt okoznak, mint az a múltban megfigyelhető volt. Az átváltási költségek esetében ez elég nyilvánvaló: a digitális technológia fejlődése egyértelműen csökkenti az egyik valutáról a másikra való átváltás pénzügyi és fizikai költségeit. De mi a helyzet a hálózati externáliával? A szerzők analízise szerint a jövő digitális pénzeinek a modellje nem a jelenleg legismertebb Bitcoin lesz, hanem sokkal inkább az Alipay vagy a facebook leendő Diemje. A Bitcoin vonzerejét az adja, hogy nagy volumenű nemzetközi tranzakciókat lehet rajta titokban lebonyolítani, lehetővé téve olyan illegális tevékenységeket, mint az adóelkerülés, vagy a pénzmosás. De ez a gazdasági szereplőknek csak egy szűk körét érinti, így nem valószínű, hogy versenytársává válhat a hivatalos, nemzeti valutáknak. Ezzel szemben a jövő sikeres digitális pénzei valamilyen platformhoz fognak kapcsolódni, ami lehet egy közösségi háló, mint a Facebook, vagy kereskedelmi hálózat, mint az Amazon vagy az Alibaba. Mivel ezek a platformok hálózatot alkotnak, képesek önmaguknak megteremteni a hálózati externáliából adódó előnyöket. Hagyományos pénzek esetében erre nem volt lehetőség, egy új belépőnek mindig versenyhátrányt okoztak a hálózati externáliák. A pénzfunkciók szétválása Egyes digitális pénzek versenyelőnyét növelheti az is, ha a pénz bizonyos funkcióira szakosodhatnak. A nemzeti valutákon alapuló pénzrendszerekben a pénz összes funkciója elválaszthatatlanul megjelent. A gazdaságtörténelemben azonban voltak már példák arra, hogy a pénz funkciói szétváltak. A Grasham-törvény néven ismert jelenség elég közismert: eszerint, ha egy adott régióban az ezüst- és aranypénzrendszer egymás mellett létezett, akkor az ezüstpénzt használták a tranzakciókhoz és az aranypénzt értékőrzésre. Brunnermeier és szerzőtársai szerint hasonló folyamat lejátszódhat a digitális a pénzek esetében is, hiszen az alacsony átváltási költségek lehetővé teszik, hogy könnyen arra a pénzrendszerre váltson a felhasználó amelyikre adott esetben inkább szüksége van. A specializáció pedig lehetővé teszi, hogy az egyes digitális pénzek további versenyelőnyhöz juthassanak. A szerzők ezt a folyamatot a pénzfunkciók szétválásának nevezik (unbundling roles of money). Ugyanakkor arra is rámutatnak, hogy nemcsak szétválnak a funkciók, hanem új dolgokkal is összekapcsolódhatnak (re-bundling of money and payment platforms), hiszen a platformok, amikhez várhatóan az új digitális pénzek kapcsolódni fognak, egyre komplexebb tevékenységeket folytatnak, és egyre újabb szolgáltatásokat szándékoznak nyújtani. Egyre inkább önálló „ökoszisztémát” alkotnak. Az Ant Financial az Alibaba pénzügyi divíziója ezt a következőképpen fogalmazta meg: „The company sees itself more as a ’lifestyle platform’ on which people conduct of their life’s transactions. From ordering food, to buying movie tickets, to paying utility bills. ’The idea is that people are living their lives through this platform.’” Fontos fejlemény, hogy ezek a platformok egyre inkább versenytársai lesznek a hagyományos banki tevékenységeknek is, ahogy a következő ábra mutatja: Forrás: Brunnermeier és szerzőtársai (2019a) Digitális valutaövezetek Mindeddig egy pénzrendszer alapvetően egy adott földrajzi régióhoz tartozott, ami a digitális pénzek esetében nyilvánvalóan nem igaz. Például, az Egyesült Államokban élő kínaiak és a kínai származású amerikaiak már most is előszeretettel használják az egymás közti tranzakcióikban az Alipay-t. A digitális pénzek elterjedésével úgynevezett digitális valutaövezetek jöhetnek létre, amelyek többé nem kapcsolódnak földrajzi régiókhoz (Brunnermeier és szerzőtársai, 2019b). Ez a tendencia azonban jelentős veszélyeket is hordoz magában. Mundell (1961) munkássága óta ismert az optimális valutaövezetek elmélete, ami azt vizsgálja, hogy milyen feltételek mellet optimális egy adott régióban közös valutát bevezetni. Az is közismert, hogy az euroövezet nem igazán teljesíti egy optimális valutaövezet kritériumait, sokkal inkább politikai, mint gazdasági racionalitás indokolta a létrejöttét. Mindezek után nem meglepő, hogy a potenciálisan létrejövő digitális valutaövezetek nagy valószínűséggel távolról sem lesznek társadalmi értelemben optimálisak. Digitális jegybankpénz A jegybankpénzen alapuló pénzrendszerek háttérbe szorulásának természetesen egyéb veszélyei is vannak. A jegybankoknak fontos szerepük van a pénzügyi stabilitás fenntartásában: például a Federal Reserve létrejötte előtt a 19. században és 20. század elején mindennaposak voltak a bankpánikok az Egyesült Államokban. Mindezek fényében érdemes végiggondolni a digitális jegybankpénz (central bank digital currency, CBDC) jelentőségét. Amint a bevezetőben utaltunk rá, jegybankpénz már jó ideje létezik digitális formában, a bankrendszer a jegybanki tartalékot digitális formában birtokolja. Ezzel szemben a nem-banki gazdasági szereplők eddig csak készpénz formában tarthattak jegybankpénzt. A jelenleg küszöbön álló fordulat eredményeként minden gazdasági szereplő nagy valószínűséggel hozzá fog férni digitális formájú jegybankpénzhez. Ezzel kapcsolatban mindeddig főként azt hangsúlyozták, hogy a digitális jegybankpénz elterjedése potenciálisan veszélyeztetheti a bankok pozícióját, hiszen versenytársa lehet a bankbetéteknek. Ezzel szemben Brunnermeier és szerzőtársai szerint éppen, hogy az újraformálódó pénzügyi rendszer veszélyezteti a jegybankok pozícióját, és a digitális jegybankpénzre éppen azért van szükség, hogy ezt a pozíciót megvédjék. Ami társadalmi szempontból mindenképpen kívánatos lenne, hiszen a pénzügyi stabilitást és az optimális valutaövezeteket csak jegybankpénzalapú pénzrendszerek mellett lehet garantálni. Hogyan őrizhetik meg a befolyásukat a jegybankok az új digitális pénzek előretörése mellett? A szerzők szerint ez akkor is lehetséges, ha jegybankpénz csereeszköz és értékőrző funkciója háttérbe szorul. Ha a jegybankpénz megőrzi az elszámolási egység szerepét, – amely a véleményük szerint a pénz legfontosabb és alapvető funkciója -, akkor a jegybank anélkül is képes kontrollálni a pénzügyi folyamatokat, hogy a jegybankpénzt csereeszköznek vagy értékőrzőnek használnák. Ha a jegybankpénz az elszámolási egység, akkor a jegybank továbbra is képes lesz meghatározni egy olyan referenciakamatot, ami arbitrázs útján az egész pénzügyi rendszerre hatással van. Viszont az elszámolási egység funkció csak akkor garantálható, ha a jegybankpénz konvertibilis az új digitális pénzekkel, azaz fix árfolyamon minden körülmények között garantált az utóbbiak átváltása digitális jegybankpénzre. Ez persze részben megoldható szabályozási lépésekkel, de a törvényi kényszerítés önmagában nem elégséges, amint azt a dollarizálódó országok példája ezt világosan illusztrálja. Ebből adódóan a digitális jegybankpénznek kellően vonzó alternatívát is nyújtania kell a digitális magánpénzekkel szemben, valamint technológiailag is garantálni kell, hogy a digitális jegybankpénzre való átváltás lényegében költségmentes legyen. Azaz meg kell oldani a különböző platformok súrlódásmentes kapcsolódását a digitális jegybankpénzhez. Összegzés Összefoglalásul elmondható, hogy a pénz jelenleg megfigyelhető digitalizációja egy minőségien új jelenség, ami veszélyeztetheti a nemzeti vagy régiós valuták jegybankpénzalapú rendszerét. Mivel a tapasztalat szerint a felelős jegybanki viselkedés nagyban hozzájárul a pénzügyi stabilitás és az optimális valutaövezetek fenntartásához, ezért társadalmi szempontból kiemelten fontos, hogy a jegybankok reagálni tudjanak ezekre a fejleményekre. Ugyanakkor ez nem oldható meg pusztán szabályozási és törvényi úton, a jegybankoknak technológiailag is lépést kell tartani a magánszférával. Olyan digitális jegybankpénzeket kell létrehozniuk, ami egyrészt vonzó alternatívája a digitális magánpénzeknek, másrészt technológiailag is biztosítja a digitális jegybankpénz konvertibilitását. "
"107","Banai Ádám","2020 történelmi év volt. A mintegy 100 éve nem tapasztalt globális járványhelyzet, a gazdasági lezárások okozta visszaesés, az üres utcák, folyamatosan küzdő egészségügyi dolgozók, a rólunk gondoskodó szállítmányozók, futárok, a családi tragédiák és a szeparáció mind-mind beleégtek az emlékezetünkbe. Lehet ennél jobb 2021? Reflexből azt mondanánk, csak jobb lehet. De azért nem árt óvatosnak lenni. A következőkben ezért az elemzőházak 2021-re vonatkozó várakozásaiból[1] szemezgetve a főbb megatrendeket fogom vázolni, hogy felkészülhessünk. Forrás: The Economist "
"108","Lehmann Kristóf","A 2019-es év jegybanki eseményeit összefoglaló Economania bejegyzésemben két fontos megállapítást tettem. Egyrészt, hogy egy új monetáris politika küszöbére ért a világ, másrészt, hogy megnőtt az esélye, hogy a gazdaságpolitikai ágak újrarendezése elengedhetetlen lesz 2020-tól. A megjegyzések alapja az volt, hogy 2020-ra gyengülő gazdasági lendülettel fordult a globális gazdaság, és 2019 őszén a Fed és az EKB is újra mérlegének növelésére kényszerült. A Fed esete rámutatott, hogy a mennyiségi szigorítást idő előtt be kellett fejezni, tehát a mennyiségi lazításból nem lehetett a terv szerint kilépni. Így a QE nem tud egyértelműen kétirányú monetáris politikai eszközként működni, a jelentős mérlegnövelés után nincs teljes exit lehetőség. Az idei évben új sokkhatás érvényesült, amikor megjelent a koronavírus. A pandémiás válság minden korábbi beavatkozásnál nagyobb gazdaságpolitikai választ követelt, ami nem hárulhatott csak a jegybankokra. A precedens nélküli, számos szektorban az aktivitás jelentős csökkenését (egyes szektorokban teljes leállását) okozó sokk különleges nagyságú válaszlépésekre sarkallta a döntéshozókat a gazdasági összeomlás elkerülése érdekében. A pénzügyi zavarok kezelésére minden korábbinál nagyobb méretű eszközvásárlási programokkal válaszoltak a fejlett országok jegybankjai. A pénzügyi rendszerbe juttatott hatalmas mennyiségű likviditás meggátolta a pénzügyi pánikot és az eszközárak összeomlását. A jegybankok növelték hitelprogramjaik volumenét, támogatva a magánszektor forráshoz jutását. A kormányzatok a növekvő egészségügyi kiadások mellett eladósodottságuk és kockázattűrő képességük mentén átfogó fiskális élénkítő csomagokat fogadtak el. A tavaszi időszakban a piaci zavarok mentén a fejlett és a feltörekvő országok jegybankjai is támaszt nyújtottak az államháztartás refinanszírozásához. Ezt az állampapír-vásárlási programok megindításával és keretbővítésével érték el. Az állampapírpiac stabilizálásán felül sikerült elkerülni, hogy az államháztartás refinanszírozási költsége drasztikusan emelkedjen. És ez egyáltalán nem volt kis eredmény, mivel a nagy kiadások és kisebb bevételek miatt a fiskális hiányok sok országban a II. világháború időszakának rekordjára emelkedtek. Ezzel kényszerszerűen létrejött egy új munkamegosztást a gazdaságpolitika fiskális és monetáris lába között. Mivel a hiányok nem reppennek el, az adósságráták drámaian magas szintre emelkedtek, és a pandémia 2021-ben is kifejti hatását a gazdasági aktivitásra, ez az együttműködés tartós lesz. Az adósságszintek és a pénzügyi stabilitás fenntartása továbbra is megköveteli a jegybankok aktív eszközvásárlási programjainak fenntartását. A globálisan meghatározó jegybankok mérlegfőösszegének alakulása Megjegyzés: A pontozott szakaszok az előrejelzést jelölik. Forrás: Jegybanki honlapok, saját becslés a bejelentések és a megújítandó adósságok alapján A 2020-as év következő nagy tanulsága, hogy a célzott jegybanki eszközök és a mérlegpolitika felértékelődött. Globális kitekintésben a jegybankok eltérő eszközöket vezettek be céljaik elérése érdekében, de általános tendencia volt mérlegfőösszegük növekedése, sok esetben drasztikus emelkedése. 2020 végére kiderült, hogy a célzott eszközök hatékonyabbnak bizonyultak az általános programoknál. Számos nemzetközi példa is említhető, de kiemelhetők az MNB sokrétű, részpiacokra koncentráló eszközei is, amelyek együttesen 5800 milliárd forint összegben nyújtottak likviditást vagy forrást a pandémia alatt a magyar gazdaságnak. A moratórium, a kamatcsökkentés és a Növekedési Hitelprogram Hajrá! kombinációja, valamint a gyors reakció tette lehetővé a pénzügyi rendszer stabilitásának megőrzését, a magánszektor forráshoz jutását és a pandémia által sújtottak fizetésképtelenségének elkerülését. Kiemelten fontos az idei esztendő recessziójában, hogy a foglalkoztatásban kiemelkedő kkv-szektor finanszírozását célzott program segítette. Az NHP Hajrá! 17000 vállalkozást juttatott olcsó forráshoz idén. Az egyes részpiacokra, vagy szereplőkre koncentráló eszközcsoportok alkalmazása egyre inkább elterjedt nemzetközileg, amiben 2020-ban a legnagyobb utat a Fed járta be korábbi eszközrendszeréhez képest.  A pandémiára adott válaszok új monetáris rendszerhez vezethetnek. A globálisan meghatározó jegybankok (EKB, Fed, angol és japán jegybank) mennyiségi lazítási programjai kapcsán egyre gyakoribbak azok a piaci vélemények, amelyek a korlátlan pénznyomtatásra utalnak. A kommentárok a fiskális deficitek korlátlan finanszírozását emelik ki, felhívva a figyelmet a negatív következményekre. A globális folyamatok 2020-as mellékhatása, hogy a pénzügyi eszközök árai az esésből visszafordulva új csúcsokra kerültek. 2021 elejére a nyersanyagárak trendszerű növekedése is megkezdődött. Az utóbbi évtizedek gazdaságpolitikai tapasztalatai alapján fontos hangsúlyozni, hogy az adósságszintek emelkedésével járó egyensúlytalanságok és a jegybanki pénzteremtés nem mellékhatások nélküli folyamatok. A pandémia leküzdése után a világ számos országában a gazdaságpolitikáknak újra a stabilizálást kell célozniuk, mégpedig a gazdaságpolitikai ágak lépéseinek együttes értékelésével. Ha a mennyiségi lazítás nem lesz leállítható, és a korlátlan pénznyomtatást kiáltóknak lesz igazuk, akkor a 2020-as évtized világszinten új helyzetet hozhat, ahol az árstabilitás mellett a pénzügyi stabilitást is kihívások övezik majd. Mindezek alapján milyen lesz a 2021-es év globális monetáris politikája? Hasonló 2020-hoz, kevesebb tűzijátékkal, de a sebesség fenntartásával. Látva a stimulusvitákat az USA-ban, a jövő nagy kérdése, hogy ha jön a kanyar, elég hosszú lesz-e a fékút? "
"109","Baranyai Eszter","Karikó Katalin neve mostanában sokat szerepel a médiában. Két koronavírus elleni oltóanyag is nagyban támaszkodik hírvivő ribonukleinsavval (mRNS) kapcsolatos, több évtizedes kutatómunkájára, és elképzelhető, hogy más betegségek elleni küzdelemben is új irányokat nyit meg munkássága. Ha lehet hinni a különféle cikkeknek, életútja messze nem volt bársonnyal kirakva:  30 évesen létszámleépítés miatt elküldték a Szegedi Biológiai Kutatóközpontból, ezután férjével, kislányával és kislányának plüssmacijába varrt néhány száz dollárral az USA-ba emigrált. A Temple Universitynél kapott állást, de néhány évre rá innen is mennie kellett főnöke miatt. Később, a következő munkahelyén, a University of Pennsylvaniaban pedig azt az ultimátumot kapta, hogy ha megmarad mRNS-es kutatásainál, akkor leminősítik és fizetését csökkentik – mindezt abban az időben, amikor rákkal diagnosztizálták, és férje vízumokok miatt nem tudott mellette lenni. Megmaradt az mRNS-nél. Még évekkel azután, hogy az immunológus Drew Weissmannal folytatott kutatásaikban áttörést értek el, sem kapta vissza korábbi egyetemi állását, így átment az akkor még csak néhány éves BioNTech céghez. Életútja számos kérdést vet fel a kutatói környezet feltételeivel, bizonyos személyek viselkedésével kapcsolatban. Mindenesetre mi most nem is ezekkel foglalkozunk, sokkal inkább arra koncentrálunk, hogyan tud valaki megannyi nehézség, látszólagos kilátástalanság ellenére újra lábra állni, és mennyire fontos tulajdonság az ellenálló képesség a kutatói pályán, és általában korunk munkavállalói számára. Karikó Katalin élettörténete nem szegény drámai fordulatokban, abban viszont nem egyedi, hogy a legnagyobb koponyák is szembesülhetnek élesen negatív kritikákkal. A fáma szerint John B. Gurdonról, aki 2012-ben megosztva elnyerte a fiziológiai és orvostudományi Nobel-díjat őssejtekkel kapcsolatos munkájáért, biológia tanára korábban a következőket mondta: “Úgy tudom, Gurdon előállt azzal, hogy kutató lesz. Jelenlegi teljesítménye alapján ez meglehetősen röhejes […] időpocsékolás lenne, mind számára, mind azok számára, akiknek őt tanítaniuk kellene”. A kutatói paperek visszautasítása, akadályok, nehézségek, el nem ismertségek messze túlmutatnak egy-két példán még a jó kutatók körében is. Sőt, általánosnak mondhatóak. Erre jutott az az Academic Medicine-ben publikált cikk, amely 100 korábbi ‘National Institutes of Health mentorált szakmai előmenetel’ díjazottal – vagyis ígéretes orvostudományi kutatókkal – és mentorjaikkal folytatott interjút elemzett (DeCastro és szerzőtársai, 2013). Az ellenálló képesség fontosságát jól foglalta össze az egyik interjúalany: “Ezen a szinten mindenki okos. Az eltérő sikerek nem az észbeli különbségeken múlnak, sokkal inkább a kitartáson.” Egy másik megosztja, hogy az egyik cikkét csak tizenegyedikre fogadták el. A tudományos életben való túléléshez mentálisan erősnek kell lenni, a negatív kritika, elutasítások általánosak. Kérdés, mi az, ami erősíti az ellenálló képességet, és mi az, ami viszont gyengíti? Az előbb említett cikk egyik fő konklúziója, hogy a mentorok nagyon sokat tudnak segíteni abban, hogy az ígéretes kutatók megmaradjanak a pályán – ami elvégre az egész társadalom érdeke. Egy mentor, aki hisz a fiatal kutatóban, motiválja, lelket önt bele. További konklúzió, hogy van a nemek között különbség.  A nők kevésbé bírják a sok-sok negatív visszacsatolást. Ráadásul a nők szakmai fejlődésük során több olyan nehézséggel is szembenézhetnek, amelyekkel férfi kollégáik kevésbé (Bickel, 2014). Az előző ponttal összefügg, hogy egy jó mentor ezt megértve képes a női munkavállalót támogatni. Túlmutatva a kutatói berkeken, a munkaerőpiac, a munkafeladatok dinamikus változása, a Covid-típusú munkaerőpiaci sokkok miatt a szakmai ellenálló képesség (career resilience) különösen fontossá válik napjainkban. Ennek megfelelően egyre nagyobb figyelmet kap mind a tudományos tanulmányokban, mind a munkáltatók HR-részlegétől. A szakmai ellenállóképességre többféle definíció is létezik (Mishra és McDonald, 2017). Van amelyik a karrierrel kapcsolatos kudarcokból való felállás képességét hangsúlyozzák, mások az ezzel kapcsolatos fejlődési folyamatra helyezik a hangsúlyt. A kutatások a következő fő tényezőket találták, amelyek vélhetően kapcsolatban állnak a szakmai ellenálló képességgel (Mishra és McDonald, 2017): A tanulmányok egyik fő tanulsága, hogy az ellenállóképesség fejleszthető (Mishra és McDonald, 2017). Célszerű elmozdulni arról az álláspontról, hogy csak a munkavállaló feladata ez, ugyanis szervezeti szinten is lehet ezt támogatni (Bal és szerzőtársai, 2020). Pszichológusok útmutatókat dolgoznak ki a munkahelyi ellenálló képességnövelést célzó programok kidolgozásához (Jntema és szerzőtársai, 2019), és egyre nagyobb hangsúlyt kapnak humánerőforrás fejlesztésen belül is (Mishra és McDonald, 2017). Kérdés, mennyire lesz ez az újkeletű figyelem elegendő ahhoz, hogy mérsékeljék a tehetséges, ígéretes pályaelhagyók számát, fenntartsák a munkavállalói lelkesedést. Jó volna, hogyha Karikó Katalinnál kevésbé reziliens munkavállalóknak is meglenne a lehetőségük arra, hogy maradandót alkossanak. "
"110","Tapaszti Attila","A kriptopiac harmadik legnagyobb piaci kapitalizációjú (24,2 milliárd USD) szereplője egy első látásra unalmasnak tűnő ún. stablecoin, a Tether (USDT). Ahogy a neve is sugallja, az árfolyama a dollárral szemben stabil, a Tether kibocsátóinak ígérete szerint az 1-es szinten fixált. Azaz aki Tether coint vásárol, nem fut az ígéretek szerint árfolyamkockázatot, ugyanakkor élvezheti a kriptodevizák nyújtotta rugalmasságot. Ami miatt rendkívüli fontosságú lehet a Tether, hogy egyes kutatások szerint[1] a bitcoinban (BTC) zajló kereskedés akár 60-80 százaléka is ebben a coinban zajlik. Azaz bizonyos tekintetben a kriptopiac alapzatáról beszélünk, ezért közel sem mindegy, hogy mennyire stabil is ennek a stablecoinnak az árfolyama. Hogyan kellene működnie egy stablecoinnak a teljes biztonság érdekében? A kérdésre egyszerű a válasz: közel 100 százalékos tartalékolású rendszerben. Azaz minden egyes stablecoin mögött ugyanannyi dollárnak (vagy likvid dolláreszköznek, végső esetben azonnal lehívható globálisan is jelentős nagybanki hitelkereteknek és garanciáknak) kellene rendelkezésre állnia. Így amikor stablecoint keletkeztet a kibocsátója, a beérkező dollárt a kibocsátó cég fedezeti számláin lenne szükséges elhelyezni. A működése nagyjából megegyezne egy ETF (Exchange Trader Fund) működésével, azaz ha 1-től távolodni kezdene az árfolyam, beindulna az arbitrázs folyamat: ha 1 alatt van az árfolyam, a coin kibocsátója dollárból coint vásárolna (dollárt adna el), és ezzel menedzselné 1 közelébe az árat; ha 1 felett van az árfolyam, akkor pedig coint bocsát ki (dollárt vesz). Természetesen a piaci mozgások, vagyis az 1-es árfolyam körüli ingadozás mértéke valamelyest eltéríthetné a 100 százalékos tartalékolási szintet, de várhatóan nem szignifikánsan. A fentiekből következik, hogy esetünkben a Tether piaci kapitalizációja más kriptoeszközökkel szemben valóban irányadó. Hiszen a létrehozott Tether számával közel egyező, majd 24 milliárdnyi dolláreszköznek lenne szükséges valamilyen számlán, likvid eszközben „hevernie” tartalékként. Érdemes hangsúlyozni, hogy a piaci kapitalizációt mint mutatót más eszközök (például a Bitcoin) esetében érdemes némi távolságtartással kezelni: az utolsó adott egységre vonatkozó piaci kötés ára ugyanis az egész piaci kintlevő állományt átértékeli. Szélsőséges helyzetben, egy rettenetesen illikvid piacon akár egy mikrókötés is milliárdos piaci kapitalizáció növekedést eredményezhet. Azaz e mutató implicit módon a korlátlan likviditás premisszájára épül, ez pedig a volatilis árfolyamú eszközök esetében a valóságban korántsem áll fenn. Hogy működik a Tether, mennyi a fedezet? A válasz már-már komikus, tekintve, hogy 24 milliárdnyi TÉNYLEGES vagyonról beszélnénk: külsőleg, időről időre auditált információ nem áll rendelkezésre, azaz tulajdonképpen nem tudjuk. Az elmúlt években számos vizsgálat indult ebben a vonatkozásban, egyszer egy bahamai bank számlakivonata került elő „bizonyítékként”, egyszer a Tethert kibocsátó cég képviselője számolt be 74 százalékos fedezettségről, aztán egy megbízott ügyvédi iroda még 2018-ban, hogy megint 100 százalék a fedezettség,… de összességében a részletek nem ismertek. A Tether honlapján természetesen megnyugtató számok szerepelnek, de nincs auditált, pénzügyi adatokkal alátámasztott jelentés, amely mondjuk ismert nagybankok által kiadott hiteles információkra épülne a tartalékok szintjéről. Mindenesetre a cég védekezése szerint nincs is szükség 100 százalékos fedezettségre, hiszen a Tetherbe vetett bizalom megakadályozza a runt, azaz, hogy minden egyes Tether-birtokos egyszerre akarja dollárra váltani a Tetherjét. Különösképpen, jegyezhetnénk meg, mert erre nem is nyílna mód. Szerep a Bitcoin árfolyamának manipulációjában? Mint fentebb írtuk, a BTC forgalmának egyes kutatások szerint jelentős hányada Tetherben zajlik. Ez természetesen önmagában még nem jelentene problémát egy transzparensen működő struktúra mellett. Azonban – mint arra egyes szakértők rámutattak, például a Texasi Egyetem professzora – erős korreláció látszik kibontakozni a Tether keletkezési üteme és a BTC ármozgása közt, ami felveti a lehetőségét annak, hogy fedezetlenül teremtett Tether segítségével menedzselik a BTC árát. A feltételezések szerint ennek keretében újonnan kibocsátott Tether felhasználásával BTC-t vásárolnak, majd a vásárolt BTC-nek csak egy részét adják el dollárét – ennek ára a folyamatosan csökkenő dollárfedezettség, míg a BTC ára emelkedni tud. Így a Tether mögötti fedezet eszerint a gondolkodás szerint végül nem más, mint a BTC (és a BTC dollár ára), azaz tulajdonképpen egy önmaga farkába harapó kígyóval, látszólag végtelen ciklussal állhatunk szemben. Míg a BTC ára emelkedik és a Tether-t mindenki elfogadja, töretlen a bizalom. Sajnos azonban ahogy például a hasonló narratívában működő amerikai lakáspiacon a 2000-es években megtapasztalhattuk, nem mindig felfelé mennek az árak. A részrehajlást elkerülendő fontos hangsúlyozni, hogy az ok és az okozat elkülönítése tisztán a korreláció vizsgálatával akár félre is viheti az konklúziót, hiszen akár a BTC árának a növekedése is teremthet nagyobb keresletet a Tether-re. Annyi azonban bizonyos, hogy a Tethert körbelengő nagy kérdőjelek már önmagukban is az óvatos hozzáállás irányába kellene, hogy billentsék a piaci szereplőket. Ennek azonban jelenleg jele sincs: az elmúlt 6 hónapban a piaci kapitalizáció (ismételten hangsúlyozva, hogy a Tether mint stablecoin esetében ez valóban fontos mutató) a 2020-as év eleji 4 milliárd dolláros szintről több mint 24 milliárdra nőtt 2021 elejére. Egyéb ügyek A Tethert kibocsátó cég és az egyik legrégebbi kriptotőzsde (Bitfinex) tulajdonosa egy és ugyanaz: az iFinex Inc. 2019-ben vizsgálat indult a cégcsoport ellen amiatt, hogy bizonyos egyéb tevékenységből származó veszteségeket – eufemisztikusan megfogalmazva – a Tether mögött álló fedezet segítségével „menedzselt” (850 millió dolláros összegről van szó a vádak szerint). A Bitfinex működését további ügyek (hackek, eltűnt források stb.) árnyékolják be, a Tether népszerűsége azonban töretlennek látszik. Lényeges, hogy jelenleg számos intézmény (például a New York-i államügyészség) vizsgálja a Tether működését, de a vizsgálatok lezárása és az esetleges intézkedések még váratnak magukra. Összefoglalás és javaslat A Bitcoin vagy az Ethereum árfolyammozgásának tekintetében nem bocsátkoznék jóslatokba, azonban a Tetherre és a vele kapcsolatos vizsgálatokra mindenképp érdemes lesz figyelni. Ha ugyanis akár csak a fele igaz annak, amit a Tether elszánt kritikusai állítanak, úgy az egyébként akár megfelelően működő más kriptodevizákba vetett bizalom is megrendülhet. Azaz ha valaki jelentős pénzt keresett az utóbbi időben, azt – biztos, ami biztos – inkább ne Tetherben tartsa[2]. "
"111","Sebestyén Géza","A koronavírus-válság gazdasági áldozatai A COVID emberemlékezet óta nem látott pusztítást végzett a világgazdaságban. Csupán az USA-ban több mint 70 millió alkalommal igényeltek munkanélküli segélyt március közepe óta – egyedül március utolsó hetében közel 7 millióan. A friss munkanélküliek heti száma azóta sem tudott tartósan 800.000 alá csökkenni – ez közel négyszerese a korábbi átlagos értéknek (lásd 1. ábra). 1. ábra: A friss munkanélküliek heti számának alakulása az USA-ban Adatok forrása: Fed Az amerikai munkanélküliségi ráta áprilisban 14,7 százalékon állt. De nem úszták meg a válságot az európai munkavállalók sem. A munkanélküliségi ráta 17,7 százalékon tetőzött Görögországban, 16,9 százalékon Spanyolországban, 10,5 százalékon Litvániában, 9,9 százalékon Olaszországban, 9,4 százalékon Franciaországban és 9,2 százalékon Svédországban. A visszaesés különösen drasztikusan érintette a fiatalokat. A 15-24 éves munkavállalók több mint 30 százaléka veszítette el az állását az USA-ban, Kanadában és Mexikóban. A válság drámai számokat generált a teljes gazdaság szintjén is. Az OECD előrejelzései szerint 10 százalék feletti mértékben fog esni a 2020-as GDP Argentínában, Spanyolországban, az Egyesült Királyságban és Görögországban, de India, Mexikó, Franciaország és Olaszország esetében is közel ekkora zuhanást vár a nemzetközi szervezet. Az összeomlás jelei már év közben látszottak. Indiában közel 60 százalékkal esett az ipari termelés tavasszal, de az olasz kontrakció is 40 százalék felett volt. Világszinten egész iparágak kerültek padlóra, mint a vendéglátás, a turizmus, a kereskedelem és az ipar. A tőkepiacok is érzékenyen reagáltak a pandémiára. Az év elején pár hét alatt piaci értékének egyharmadát veszítette el a S&P 500 (lásd 2. ábra) és a BUX is. 2. ábra: Az S&P 500 tőzsdeindex alakulása A válság befektetői szemmel A 2. ábra azonban azt is mutatja, hogy a brutális összeomlás után a piac nagyon gyorsan magára talált, és a teljes évre már csinos, 16 százalék feletti nyereséggel jutalmazta a tőzsdei befektetőket. De nem csak a részvénybefektetők jártak jól. 2020 sikeres év volt azoknak is, akik pénzüket aranyban, ezüstben vagy állampapírban tartották. Mindez azonban eltörpül ahhoz a szédületes hozamhoz képest, melyet azok a befektetők vihettek haza, akik Bitcoinban tartották pénzüket. Bár a válság első szele drámai veszteséget hozott (március 12-én egyetlen nap alatt közel lefeleződött az első kriptopénz ára), az év végén az árfolyam több mint négyszerese volt az év eleji szintnek (lásd 3. ábra – és ennek nem a felezés volt az oka). 3. ábra: A BTCUSD alakulása Adatok forrása: CoinMarketCap A száguldás az év végével sem állt meg. 2021-ben historikus csúcsot döntött a Bitcoin mellett a Polkadot, a Binance Coin, a Wrapped Bitcoin és a Theta árfolyama is (de közel sem volt hasonló pályán a teljes kriptopiac – a virtuális valuták hozameloszlásának extrém torz voltáról itt olvashat). De vajon mi van emögött a szédítő tempójú árdinamika mögött? A világ végre felismerte a virtuális valutákban lévő lehetőséget? A befektetők immár az elektronikus aranyat preferálják a fizikai helyett? Megmutatkoztak a korlátozott kínálat előnyei? Nos, a valódi ok ennél sokkal prózaibb. Brutális mennyiségű pénz keresi a helyét a világban. 4. ábra: Monetáris bázis az USA-ban A koronavírusra az amerikai jegybank, a Fed villámgyorsan és határozottan reagált. Ahogyan azt a 4. ábra mutatja, a februári értékhez képest májusra nagyjából másfélszeresére emelték a jegybankpénz mennyiségét. A monetáris bázis azóta is hasonlóan magas szinten áll. Azonban ez még önmagában nem feltétlenül okozna keresletnövekedést a befektetési piacokon. A jegybankpénz volumenének egy jelentős része ugyanis jellemzően a bankszektorban marad, likviditási tartalékként (azaz fedezetként nem várt kiadásokra vagy veszteségekre). 2020-ban viszont olyan folyamatok indultak el, melyeket korábban nem tapasztalhattunk. Az újonnan teremtett pénz egy jelentős része ugyanis kikerült a reálgazdaságba. 5. ábra: M1 pénzmennyiség az USA-ban Ahogyan azt az 5. ábra mutatja, a gazdaságban lévő (szűken vett) pénzmennyiség csak márciusban több mint 12 százalékkal nőtt, az év végére pedig 66 százalékkal állt magasabban, mint március elején. 2020-ban 15 olyan hét volt, melyen a fél évre számított pénzmennyiség-növekedés mértéke 30 százalék felett volt. 2020.07.27-én ez a mutató 35,4 százalékon tetőzött. Ekkor tehát több mint harmadával több pénz volt a gazdaságban, mint fél évvel korábban. Hogy ez mennyire hihetetlen érték, azt jól mutatja az a tény, hogy 2020 előtt a növekedés legmagasabb mértéke kevesebb mint fele ennyi volt (16,6 százalék a 9/11-es terrortámadás hetében). Brutális mennyiségű pénz keresi tehát helyét a világban. És nem igazán találja. A banki kamatok a historikus mélypontok környékén tartózkodnak, nem függetlenül attól, hogy a jegybanki alapkamatok is csak nagyítóval értelmezhetőek (lásd 6. ábra – az alapkamat és a Bitcoin hozamának kapcsolatáról itt olvashat). 6. ábra: Jegybanki alapkamatok 2020 végén Adatok forrása: nemzeti bankok A bankbetétek tehát nem jelentenek vonzó alternatívát. Ugyanez a helyzet a nyomott hozamokkal bíró államkötvények esetében. A részvénypiacoktól a magas árazás tántoríthatja el a befektetőket. És itt jön képbe az elmúlt évtized fenegyereke, a Bitcoin. Ez az eszköz már eddig is képes volt csillagászati hozamokat produkálni (természetesen brutális kockázat mellett). Ráadásul míg a részvénypiac esetében az érték alapú mutatók óvatosságra inthetek, addig a kriptopénzeket (melyek nem tekinthetőek pénznek) gyakorlatilag lehetetlen fundamentális alapon értékelni, így megalapozott véleményt adni az esetleges túlértékeltségről. Nem csoda, hogy a befektetők egy része gyorsan megtalálta magának a Bitcoint és az altcoinokat. És ez áll az elmúlt időszak exponenciális árfolyamemelkedése mögött. Vakcina a Bitcoin ellen 2020-ban nem csak a gazdasági folyamatok voltak szédületesen gyorsak, hanem a koronavírus ellenszereinek kutatása és engedélyezése is. Ma már létezik amerikai-német, kínai, amerikai, brit, belga és orosz vakcina is. Decemberben pedig számos országban megkezdődtek az oltások. A cikk írásakor az USA-ban és Kínában körülbelül 4,5-4,5 millió, Angliában és Oroszországban pedig közel 1-1 millió ember reménykedhet abban, hogy védetté vált az új típusú koronavírussal szemben. De mi köze mindennek a kriptopénzekhez? Ahogy bemutattam, a mostani brutális árrobbanás mögött a nagy jegybankok korábban elképzelhetetlen lazasága áll. Ez a támogató attitűd pedig egyenes következménye a koronavírus gazdasági pusztításának. A járvány miatti globális leállás okozta munkanélküliséget és pénzhiányt kezelni kellett. A vakcina azonban reményt jelent atekintetben is, hogy a pandémia gazdasági hatásai belátható időn belül felszámolhatóak lesznek. A világ visszatér a régi kerékvágásba, a vállalatok termelni, az emberek pedig dolgozni fognak. Így nem leszünk rászorulva a jegybanki szteroidokra. Sőt, nem csupán arról van szó, hogy a nemzeti bankoknak nem kell többé laza monetáris politikát vinniük, hanem egyenesen arról, hogy nagy valószínűséggel szükséges lesz szigorítaniuk. Ráadásul nem is csekély mértékben. A helyreálló vállalati és lakossági kereslet ugyanis hamar inflációs nyomást generálhat. Főleg úgy, hogy az inflációs dinamika már az utóbbi hónapokban (azaz még a vakcina előtt) sem volt visszafogottnak nevezhető (lásd 7. ábra). 7. ábra: A fogyasztói árszínvonal alakulása az USA-ban Ahogy a 7. ábra mutatja, bár a fogyasztói árak bezuhantak tavasszal, az év végére már lényegében a COVID előtti trendvonalon volt a mutató. Ugyancsak erős árdinamikát jósol az 5 éves inflációs várakozások mutatója is (8. ábra). Az év végi értéknél magasabb indikátor-értéket az elmúlt 10 évnek csupán egyharmadában láthattunk. A jegybankoknak pedig kiemelt feladatuk az, hogy tegyenek az árstabilitás megbomlása, így a növekvő infláció ellen. 8. ábra: 5 éves inflációs várakozások az USA-ban Így kijelenthetjük, hogy ha meglódul az infláció, akkor a Fed előbb vagy utóbb szigorítani fog. Emeli a kamatot és csökkenti a pénzmennyiséget. Így egyszerre fog szűkülni a likviditás és növekedni a bankbetétek és fix kamatozású befektetések attraktivitása. Azaz egyszerre fog csökkenni a teljes befektetési kereslet és nőni a bankbetétekben és kötvényekben tartott vagyon nagysága. Ezek pedig minden bizonnyal külön-külön is negatív hatással lesznek az alternatív befektetések – így többek között a Bitcoin – értékére. Ha megnézzük, hogyan reagáltak a monetáris hatóságok a koronavírusra, akkor azt látjuk, hogy mind a lazítás sebessége, mind pedig annak mértéke észbontó volt. Nem egyszerűen ráléptek a gázpedálra, hanem Rocketdyne F–1 rakétákat szereltek a családi autóra. Ilyen brutális gyorsítás után logikusan a fékezés erejének is hasonló nagyságrendűnek kell lennie. Ha pedig mindez bekövetkezik, akkor a koronavírus elleni vakcina nem csupán a világjárványnak, de egyben a Bitcoin-láznak is véget vethet. "
"112","Vonnák Balázs","Tavaly év végén szedtük csokorba először az év legnépszerűbb írásait. Idén – folytatva ezt a gyakorlatot – hét, az idén legtöbb kattintást vonzó bejegyzésünket mutatjuk be röviden. Talán nem meglepő, hogy idén az írások jelentős része a koronavírus-járványról, annak gazdasági hatásairól szólt. Ennek ellenére két legolvasottabb bejegyzésünk még a járvány kitörése előtt született. Ennyit elöljáróban, most pedig következzen a toplista (a címek mögötti zárójelben a kattintások száma olvasható)! 7. Szalai Zoltán: A Modern Monetáris Elméletről – 1. rész (1047) Az egyetlen bejegyzés a listán, amelyik nem idén született, ráadásul már tavaly is a legnépszerűbbek közé tartozott. Hiába, Szalai Zoltán vendégbloggerünk írása nem veszített aktualitásából, ahogyan az abban bemutatott elmélet sem. A járvány hatására végrehajtott nagyméretű fiskális lazító programok és az azokat a legtöbb országban támogató mennyiségi lazítás továbbra is napirenden tartja a kérdést: meddig adósodhat el egy állam, hogyan kell koordinálni a fiskális és monetáris politikát egy recesszió idején, és mit mond minderről az MMT? 6. Baranyai Eszter: Koronavírus és turizmus: mit mutat a múlt? (1064) A 2020. év egyik kulcskérdése az volt, hogy milyen mekkora recessziót okoz a járvány. Különösen a turizmusban tarolt a koronavírus több hónapon keresztül szinte teljesen lenullázva az iparágat. Baranyai Eszter írásában az elmúlt évtizedek nagyobb, a nemzetközi idegenforgalmat negatívan érintő sokkjainak tapasztalatait vette számba még a járvány korai szakaszában. 5. Mikó Szabolcs: A Fed és az elszakadt póráz: miért szárnyal a tőzsde a válság mélyén? (1115) Az MNB tanszék tavasszal bonyolította le bloggerversenyét, az első három helyezett írását pedig blogunkon publikáltuk. A győztes Mikó Szabolcs annak járt utána, hogy miért emelkedhet a tőzsdeindex akkor, amikor a munkanélküliség történelmi csúcson van, és még nem látszik a recesszió vége. (Ugyanezt a jelenséget érintettük ebben és ebben az írásunkban is.) Az, hogy a bejegyzés idén az ötödik legolvasottabb volt, azt látszik visszaigazolni, hogy szerzője nem érdemtelenül nyerte meg a kiírást. 4. Kolozsi Pál Péter: Ősi emberi gyengeség miatt üthet nagyot a koronavírus-válság (1183) Az élet nehéz pillanatain átsegíthet minket, ha optimistán és önbizalommal tekintünk a jövőbe. Ugyanakkor, ha ez az attitűd önelégültségbe és önteltségbe csap át, nem fogjuk tudni helyértékükön kezelni az előttünk tornyosuló nagyobb problémákat. Márpedig hajlamosak vagyunk legyinteni akkor is, amikor a gazdaság éppen összeomlik körülöttünk, amiként ez a világjárvány alatt be is következett. Erre a kockázatra és következményeire hívja fel a figyelmet Kolozsi Pál írása. 3. "
"113","Neszveda Gábor","Nehéz objektív és minden szempontból megalapozott döntéseket hozni. Korlátozott a figyelmünk, nehéz a bizonytalanságot jól megítélnünk (Neszveda, 2018), és könnyű minket megtéveszteni. De akkor mi alapján döntünk? Egyértelmű eredménye a pszichológiai kísérleteknek, hogy szeretjük leegyszerűsíteni a problémákat (Neszveda, 2018), aminek óhatatlan következménye, hogy a kiugró értékek szerepe is felértékelődik. Számos elmélet született ennek a problémának a modellezésére (például Bordalo és szerzőtársai, 2012; Kőszegi és Szeidl, 2013), valamint érdekes alkalmazásaira (például Bakó és szerzőtársai, 2018; Bakó és Neszveda, 2020). A probléma szemléltetéséhez nézzük meg a híres Allais paradoxont (Allais, 1953)! Először gondolja át, hogy az alábbi két lehetőség közül melyiket választaná: A: 1 millió forintot kap biztosan. B: 89% valószínűséggel 1 milliót, 10% valószínűséggel 5 milliót, 1% valószínűséggel semmit sem kap. Most a következő két döntés közül válasszon egyet: C: 11% valószínűséggel 1 milliót, 89% valószínűséggel semmit sem kap. D: 10% valószínűséggel 5 milliót, 90% valószínűséggel semmit sem kap. Az emberek többsége az első kérdésben az A-t választja, ezzel szemben a második kérdés kapcsán a D-t. Ez azért érdekes, mert valójában az A és a B lehetőség csak annyiban különbözik a C és a D lehetőségtől, hogy hozzájuk adjuk ugyanazt az értéket (nevezetesen a 89% valószínűségű 1 millió forintot). Mivel a két döntés ugyanaz, csak eltolva, ezért érdekes, hogy míg az egyik esetben az első, a második esetben már a második lehetőséget választják. Azaz megfordul a preferencia, ami ellentmond a sztenderd várható hasznosság elméletnek. Számos magyarázat született erre a jelenségre, de az egyik jellemző érvelés a kiugró értékek jelentőségén alapszik. Az első esetben az 1 millió forint biztoshoz képest az, hogy semmit sem kap valaki, nagyon kiugró és figyelemfelkeltő, ezzel szemben a második döntésnél a 0 érték már nem olyan kiugró, hiszen mindkét döntés esetében ez lehetséges (ennek az érvelésnek a pontos matematikai formalizálása megtalálható Bordalo és szerzőtársai (2012) cikkében). Ha ennyire fontosak a kiugró értékek a döntéseinkben, akkor vajon felhasználják-e az üzleti életben is? – merülhet fel a jogos kérdés. A válasz pedig egyértelműen az, hogy valóban használják számos helyen. Az egyik leghíresebb eset a “csali hatás”, amelyben szándékosan létrehoznak egy olyan terméket, amit nem választ senki, de a drágább termék pozitív tulajdonságai kiugróvá válnak ennek köszönhetően. Ugyanennyire ismert példa, hogy amíg a boltban az olcsóbb bort vesszük meg, addig az étteremben inkább a drágábbat választjuk ugyanabból a választékból. A boltban alapvetően kisebbek az árak, és így a kisebb különbség is arányosan óriásinak, kiugrónak tűnhet. Az étteremben a borok alapvetően magasabb áron kerülnek kihozatalra, így ugyanaz a kis különbség már nem tűnik érdeminek, ezért inkább a minőség alapján döntünk. A megfigyelések alapján ezek az összefüggések nagyon erősek, de mégis van lehetőség arra, hogy felmérjük, mennyire estünk áldozatul ennek a hibának. Connolly és szerőtársai (2013) azt vizsgálták, hogy az emberek sokkal kevésbé követik el ezt a típusú hibát, ha a döntés kapcsán megkérik, hogy gondolja végig, nem fogja-e megbánni később a döntést. Ez az egyszerű mondat nagyságrendekkel csökkentette a befolyásolhatóság mértékét. Érdemes tehát ezt az egyszerű kérdést feltennünk magunknak minden komolyabb vásárlás előtt, hogy ne tudják sikeresen befolyásolni a döntéseinket. "
"114","Baranyai Eszter","A kedvezőtlen irányba történő éghajlatváltozás következtében már az idők kezdete óta felmerült az emberekben a lakóhelyváltoztatás gondolata, az elvándorlás (IOM, 2008). Az éghajlati körülmények kulcsszerepet játszhattak a Római Birodalom ideje alatt tapasztalt néhány nagy népvándorlás esetében is a jónevű Nature Scientific Reports folyóiratban megjelent cikk szerint (Drake, 2017). A szerző az úgynevezett észak-atlanti oszcilláció (NAO) elmozdulásait[1] rekonstruálja és felelteti meg a kor nagy népvándorlásaival (i.e. 150, i.sz. 190, i.sz. 375 és i.sz. 500), bizonyítékokat szolgáltatva az egyik korábban is felmerült hipotézisre, miszerint az európai népvándorlásoknak köze lehetett az éghajlati viszonyokhoz. A hunok és más sztyeppei népek Európa felé özönlése, láncreakciót kiváltva, a Római Birodalom megtépázásához vezetett. A cikk szerzője azt találja, hogy azokban az években történt a négy nagy germán/ősgermán vándorlás, amikor a NAO 0 és 1 között volt – ami tipikusan aszályt jelenthetett a római birodalom határaihoz vándorló törzsek eredeti területein. Az aszályok (éhínségek) akár sok-sok évig eltarthattak, ami még inkább vándorlásra ösztönözhette a népeket: Forrás: Drake (2017), 2. ábra Sok információnk nincs arra vonatkozóan, hogy a vándorlási hullám hogyan érintette a korabeli ”ingatlanpiacot”. Peter Temin, az MIT közgazdásza szerint sok római földbirtokosra valószínűleg egész hosszú ideig nem lehetett nagy hatással, hiszen a népvándorlással összefüggő támadások csak szórványosan fordultak elő – ezeken a helyeken természetesen lehetett hatás. A jelenlegi éghajlatváltozás következtében előforduló vándorlási kedv (megváltozott lokációs vonzerő) ingatlanpiacra gyakorolt hatásáról már többet tudunk. Ehhez segítség, hogy a kutatók az országhatárokon belüli vándorlási szcenáriókat is vizsgálják például Magyarországon vagy az USA-ban, de természetesen sok szó esik az országhatárokon átnyúló (jövőben várható) migrációs nyomásról is.  A legtöbb nemzetközi tanulmány USA adatokat használ, és leginkább a várható tengerszint-emelkedés hatását vizsgálják. Egy korábbi cikkünkben már írtunk arról, hogy bár nem egységesek a kutatási eredmények, többnyire azt mutatják, hogy az éghajlatváltozással összefüggő várható tengerszint-emelkedés már valamelyest megjelenhetett az amerikai partmenti ingatlanok árában. Hasonló konklúzióra jut egy most megjelent NBER cikk is, mely szerint 2018. és 2020. között a tengerszint-emelkedésnek kitett Floridai ingatlanok relatív árai 5 százalékkal csökkentek (Keys és Mulder, 2020). Ami igazán érdekes viszont, hogy noha az ezt megelőző években az árakban még nem jelent meg a hatás, a tranzakciók volumenében már igen: 2013 és 2018 között 16-20 százalékkal esett ebben a kategóriában az eladások száma a tengerszint-emelkedésnek nem kitett ingatlanok tranzakcióihoz képest. Nem a hitelintézetek miatt történt ez meg – az amerikai állam ingatlanpiacot támogató és az árvízkockázatot csökkenteni szándékozó intézkedései miatt a hitelintézetek kevéssé vannak arra ösztönözve, hogy számoljanak ezzel a kockázattal. A szerzők feltevése szerint egész egyszerűen arról van szó, hogy a lehetséges vásárlók pesszimistábbak a klímaváltozás kockázatával kapcsolatban, mint az eladók, és ezért az eladások számának, mintsem az áraknak az esése történik meg először (hasonló kockázatértékelés-beli különbségek figyelhetőek meg ingatlanbuborékok teteje előtt is). Forrás: Keys és Mulder (2020), 5. ábra A klímaváltozás tehát hatással van a különféle lokációk vonzerejére, és populációbeli változásokkal is járhat. Ez megjelenthet olyan extrém (látványos és harcias) módon, mint ahogy a népvándorláskorban történhetett, de kevésbé szembetűnő módon is, ahogy manapság ez többek között az USA-ban is végbemegy. A preferenciák fokozatos megváltozása, ezeknek tükröződése a tranzakciós, majd lakásáradatokban pedig mindenképp figyelmet érdemel, hiszen mélyebb társadalmi-gazdasági változásoknak – például klímadzsentrifikációnak[2] (Keenen és szerzőtársai, 2018) – lehet az előszólója.  "
"115","Tapaszti Attila","Az elmúlt évtizedekben időről időre jelentek meg hírek arról, hogy a zöld átalakulásában a környezetbarát módon előállított hidrogén kulcsszerepet fog játszani. Sajnos e hírekben többnyire egy vonás volt közös, nevezetesen, hogy az áttörés mindig beteljesületlenül lebegett az idő horizontján. Ezért nehéz félretenni a szkepticizmust és úgy tekinteni a témára, mint egy valóban küszöbönálló, változásokat hozó és befektetési lehetőségeket tartogató eseményre, de bizonyos fejlemények azt sugallhatják, hogy talán „this time is different”. Amit viszont ténykérdésként kezelhetünk, hogy az éghajlatváltozás hatásainak mérsékléséhez szükséges szén-dioxid-kibocsátás csökkentési célok elérhetetlenek valamilyen „tiszta molekula” előállítása és széles körű felhasználása nélkül. A felhasználási területek a vegyipari alapanyagtól kezdve az energetikai megoldásokon át egészen a közlekedésig terjedhetnek, ezt az alábbi ábra szemlélteti. Különösen igaz ez az olyan „hard-to-abate” (azaz nehezen dekarbonizálható) szektorokra, mint például az acélipar[1], hajózás stb. Forrás: WA Renewable Hydrogen Strategy Ezt felismerve számos ország, gazdasági tömb jelentett be több milliárd euro értékben programokat. Az EU által szorgalmazott Green Dealben is sarkalatos a hidrogén alapú gazdaság fejlesztése: 2050-ig a számítások szerint az iparágba 180-450 milliárd euro áramolhat, amelyben már az előállításhoz szükséges megújulóenergia-termelési (szél és nap) kapacitások 80-120 GW-os bővítése és a telepíteni kívánt elektrolizálók is benne vannak[2]. A források tehát rendelkezésre állnak majd várhatóan, azonban a technológia gazdasági versenyképessége még közel sem adott, amit csak részben magyaráz a szén-dioxid-kvóták árának nem kellően magas volta. A jelenlegi helyzet Jelenleg a hidrogén előállítása 99 százalékban fosszilis alapanyagból történik, így a teljes globális szén-dioxid-kibocsátás mintegy 2-3 százalékáért felelős a hidrogén termelése. A hidrogén felhasználása jelenleg elsősorban a vegyiparban (például ammóniagyártás), kőolajfinomítókban történik betáplált alapanyagként. Az üvegházhatású gázok kibocsátásával járó hidrogéntermelés további felfuttatása az éghajlatváltozás szempontjából nem célszerű. További zöldebb megoldás lehet az ún. CCS (Carbon Capture, Storage) módszer, amely a felszabaduló szén-dioxid-kibocsátást valamilyen technológiával megköti[3]. Zöld hidrogén: mi az az elektrolízis, és hogyan működik az üzemanyagcella? A hidrogén elektromos árammal történő előállítását elektrolízisnek nevezzük, ebben az esetben tehát elektromos energia alakul át kémiai energiává: vízbontás során hidrogént és oxigént állítunk elő. Az elektrolizáló cella elektrolitoldatból, két elektródból (anód, katód) áll, hasonlóan egy normál galváncellához. Természetesen több technológiai megoldás is létezik, amelyet a felhasznált elektrolit alapján (például AFC – alkálikus, PEM – protoncserélő membrán[4], SOFC – szilárd oxidos stb.) csoportosíthatunk. Az egyes megoldások más hőfokot, más tisztaságú betáplált alapanyagot igényelnek, és más be- és kikapcsolódási idővel bírnak, ezért felhasználási területük különböző. Az üzemanyagcella használata a fenti folyamat megfordítását jelenti, azaz a kémiai energia alakul át elektromos energiává: a folyamatosan betáplált hidrogénből és oxigénből elektromos áramot állítunk elő, a folyamat végén pedig víz a melléktermék. A cellák felépítése[5] közel megegyezik az elektrolízisben felhasználttal, csak kvázi fordított üzemmódban lezajló folyamat megy végbe. Az alábbi ábra egy PEM típusú tüzelőanyagcellát ábrázol: Forrás: US Department of Energy A folyamat során az anódon elektronleadás (oxidáció), míg a katódon elektronfelvétel (redukció) történik, az elektronok pedig fémes vezetőn áramlak az anód és a katód közt, miközben munkát végeznek (például elektromotort hajtanak meg). A protoncserélő membránon[6] – mint látható – a pozitív töltésű hidrogénion halad csak át, így a membrán másik oldalán a betáplált oxigén, az elektronok és a hidrogénionok vízzé alakulnak. Ezért „puffognak” ki például az üzemanyagcellával felszerelt autók vízgőzt, miközben a termelt elektromosággal a motort hajtják.[7] Az adott típusú cella kiválasztása a felhasználás módjától függ, például a PEM cellák gyors ki- és bekapcsolási idővel működve képesek teljesítményingadozást kezelni, relatíve alacsony hőmérsékleten működnek, így akár közlekedési eszközökben is használhatóak, de kisebb teljesítménytartományban áramtermelésre is használják már őket. Ugyanakkor a technológia nagy tisztaságú hidrogént igényel, és katalizátorként drága platina kerül felhasználásra. Ezzel ellentétben például a szilárd-oxidos (SOFC) cellák magas hőmérsékleten (500-1000 Celsius fok) működnek, lassú reakcióidővel, emiatt telepített energiatermelésre alkalmasak. Ugyanakkor nem igényelnek magas tisztaságú hidrogént és drága katalizátort sem[8]. Az egyszerűség kedvéért tehát még egyszer: az elektrolízis során vízből elektromossággal hidrogént állítunk elő, az üzemanyagcellában pedig hidrogénből elektromosságot. Ha az elektrolízishez szolgáló áram megújuló forrásból érkezik, zöld hidrogénről beszélünk. Főbb kihívások: alacsony hatásfok, jelenleg drága előállítás, veszélyesség Az elektrolízis hatásfoka hozzávetőlegesen 60-80 százalék, a tárolás során a veszteség 0,3-33 százalék közé eshet, míg az üzemanyagcellák hatásfoka 40-60 százalék körül mozog: összesen tehát 55-84 százalék az energiaveszteség, azaz 15-45 százalék hatékonyságú a folyamat, amennyiben a teljes hidrogénciklust vizsgáljuk. Összehasonlításképpen egy elektromos autó akkumulátorának hatásfoka hozzávetőlegesen 70-90 százalék. A másik jelentős kihívás az cellák előállításának költsége, noha az elmúlt 5-10 évben közel 50 százalékot már esett az ár. Jelenleg a zöld hidrogén előállításának költsége a 4-6 USD/kg sávban mozog, amelyet egyes kalkulációk szerint az 1,5-2,5 dolláros sávba lenne szükséges csökkenteni 2030-ig[9] ahhoz, hogy igazán versenyképessé váljon a termék[10] egyes felhasználási területeken.  Ehhez természetesen a technológiai fejlesztések mellett méretgazdaságossági előnyök is szükségesek – ezt célozzák az állami programok szerte a világon. Például az EU-ban a cél 2030-ig 40 GW-nyi elektrolizáló üzembe állítása, ami hatalmas ugrás lenne a jelenlegi 1 GW-os szintről. A cellagyártók számára a volumen felfutása pedig teret nyithat a költségek további lefaragására. Sajnos a hidrogén egyes fizikai tulajdonságai is számos problémát jelentenek. Egyrészt tanulmányainkból emlékezhetünk a színtelen és szagtalan durranógázra, amely hidrogén és oxigén elegyeként rendkívül robbanásveszélyes. Ebből fakadóan a tárolása és szállítása fokozott óvatosságot és fejlett technológiai megoldásokat igényel. A hidrogénatom mérete kicsi, így az elszökést megakadályozandó a tartályoknak nagy precizitással kell készülniük. Ráadásul a hidrogén térfogatra vetített alacsony energiasűrűsége miatt csak magas nyomáson tárolható hatékonyan, ami szénszálas és ekként igen drága megoldásokat igényel. Csak a példa kedvéért: egy 120 literes tartályban hozzávetőlegesen 5 kg hidrogén tárolható 700 bar nyomáson, amellyel egy FCEV autó kb. 500 km-t képes megtenni. (A tömegre vetített energiasűrűsége ezért igen kedvező.) További hátránya, hogy egyes fémeket rideggé tesz, ezért speciális anyagfelhasználást igényel a tárolása és szállítása.[11] Lényeges irányvonalak Megújuló energiával elektrolízis útján hidrogén állítható elő zéró szén-dioxid-kibocsátással, ez az ún. zöld hidrogén. A hidrogén ezután energiahordozóként szállítható (vezetékekben, tartályokban) hosszú távon tárolható és felhasználható többek között 5-15 százalékos arányban földgázzal keverve égetéssel (hiszen tisztán ég, így csökken a kibocsátás), vagy például üzemanyagcellában, direkt módon villamosenergia előállítására. Energiatárolás, szállítás, energiatermelés Közismert, hogy a megújuló energiaforrások (elsősorban a nap- és szélerőművek) egyik legnagyobb hátránya a nehezen tervezhető, időjárásfüggő termelés, amely nem képes rugalmasan igazodni a kereslethez. Ebből fakadóan hiába vannak egyes országokban már a csúcsfogyasztást is meghaladó beépített megújuló kapacitások, rendszerben kell tartani a fosszilis erőműveket is[12],[13]. Elkerülhetetlen tehát az energiatárolási kapacitások kiépítése, amellyel a zöldenergia-felesleget akár hosszabb távra is pufferelni lehet, erre az egyik megoldás pedig a hidrogén lehet[14]. Kis fizika: a jelenlegi akkumulátorok energiasűrűsége kb. 200-250 Wh/kg, ráadásul hosszabb távú tárolásra alkalmatlanok (használat nélkül is merülnek), valamint egyéb környezetvédelmi kérdések is felmerülhetnek a bennük lévő kobalt, nikkel, mangán, lítium stb. miatt. Ezzel szemben a kompresszált hidrogén energiasűrűsége több mint százszorosa is lehet a most elterjedt lítiumos akkumulátoroknak (kb. 30 kWh/kg), és bár tárolása a fenti okok miatt nehézkes, egyes lokációkban ez is olcsóbbá tehető (például „sóbarlangban” – salt caverns – egyes kalkulációk szerint így 0,23 USD/kg-ot tehet ki a tárolás költsége). A hidrogén sűrűsége kb. negyede a földgázénak, ami a tárolás során a nagy térfogatigény miatt hátrány, ugyanakkor arra alkalmas csővezetékben történő szállítás esetén előnyös is lehet a majd háromszoros áramlási sebesség miatt. Azonban a cseppfolyósítás vagy kémiai módosítás (például ammónia vagy egyéb szintetikus üzemanyag formájában) a tárolt energia 30 százalékának felhasználásával is járhat, ezért az adott helyszín adottságai határozzák majd meg az optimális megoldásokat. Olyan lokációkban azonban, ahol a megújuló energia bőségesen áll rendelkezése (például Chile, amely a szél- és naperőművek számára is ideális helyszín), akár az energiaexportőrré válás lehetőségét is megvillantja a hidrogénipar kiépülése. Röviden megfogalmazva tehát a hidrogén tiszta molekulaként, mint másodlagos energiahordozó[15] fontos szerepet játszhat a zöld energiatárolásában, és a fejlett akkumulátorok versenytársa lehet sok tekintetben. Közlekedés: teherszállításban, hajózásban valószínűleg igen, repülésben lehet, személygépkocsikban nehézkesen A tehergépkocsik esetében az akkumulátoralapú villamosítás egyik fő korlátja az akkumulátorok fentebb már kifejtett relatíve alacsony kilogrammonkénti energiasűrűsége. Egy kamion mozgatásához szükséges akkumulátorpakk tömege a teljes kamion tömegének tetemes hányadát is kiteheti, amelynek „felesleges” szállítása jelentős költségelemnek bizonyulhat. A hidrogén ezzel ellentétben sokkal könnyebb, hisz 5 kg hidrogén hozzávetőlegesen 500 kg lítiumos aksinak megfelelő kapacitást jelent menetteljesítményben[16]. Ráadásul a teherszállításban a nagy telephelyek könnyebben felszerelhetőek a hidrogénellátást biztosító infrastruktúrával, így a hidrogén-előállítási költségek várható esésével itt gyorsabb áttörés valószínűsíthető. A személygépkocsik esetében az infrastruktúra hiánya egyelőre legyőzhetetlen akadálynak látszik, ráadásul a hétköznapi felhasználás során az akkumulátortechnológia már jelenleg is kényelmes és közel versenyképes megoldásnak[17] látszik a fosszilis üzemű autókkal szemben is. A repülés esetében ugyancsak az akkumulátorok jelentős tömege jelentheti a villamosítás akadályát, ráadásul e speciális alkalmazásnak – felszállásnál jelentős áramigény – az akkumulátorok „lehetetlen szentháromsága”[18] is útjába állhat. Ebből fakadóan számos szakértő várja a hidrogénmegoldások megjelenését a repülésben is. Szektorális integráció Az alábbi ábra egy integrált szektorális megközelítés tervezetét szemlélteti Ausztráliában, ami a hidrogén leghatékonyabb felhasználását ún. komplex értékláncban rendezve érné el. Ez esetben például a hidrogén ammóniává történő alakításával[19] oldanák meg az exportra történő szállítást. Forrás: Herbert Smith Freehills / Ausztrália Összefoglalás A zöld hidrogén előállítása és gazdaságban történő felhasználása jelenleg még számos akadályba ütközik, amelyek közül pénzügyi szempontból az első a jelenleg közel sem versenyképes ár. Mindemellett az elkövetkező évtizedekben rengeteg állami forrás áramlik majd az elektrolizálók/üzemanyagcellák/egyéb támogató technológiák/hidrogén infrastruktúrájának piacára, ami felgyorsíthatja a költségek csökkenését és a technológia fejlődését. Fontos hangsúlyozni, hogy az olcsó – amennyiben nem számítjuk a környezetkárosítás akár végtelen, hosszú távú költségeit, hisz az emberiség tervezési horizontja sajnos maximum pár év – és elterjedt fosszilis energia tökéletes kiváltása a jelenlegi technológiai fejlettség mellett[20] nem lehetséges. Ez nem jelenti azt, hogy rendszerszíntű tervezéssel, erőforrás átcsoportosítással, esetenként (az átalakulás költségeinek igazságos társadalmi elosztását célozva) fiskális redisztribúcióval nem megvalósítható.  Csak más gondolkodási keretet, más célrendszert igényel. "
"116","Banai Ádám","Napjaink közgazdasági diskurzusainak egyik központi témája a digitális jegybankpénz alkalmazásának lehetősége, illetve annak hatása a pénzügyi rendszer működésére. Egyre több tanulmány jelenik meg a nemzetközi szakirodalomban, egyre több jegybank – többek között az EKB is (ECB, 2020) – igyekszik kialakítani saját álláspontját egy jövőbeli digitális fizetőeszközzel kapcsolatban, illetve már két előrehaladott jegybanki projekt is zajlik Kínában és Svédországban. Tekintettel ezekre a fejleményekre egyre időszerűbbnek tűnik, hogy átfogó jelleggel megvizsgáljuk, mire is lehet alkalmas a szóban forgó új pénzforma és hogyan változtatja meg a ma ismert pénzügyi rendszert. A vonatkozó szakirodalomban leggyakrabban használt definíció szerint a digitális jegybankpénz a jegybank által kibocsátott, tehát a jegybankkal szembeni követelést megtestesítő[1] pénz, amely elektronikus formában tárolható és használható fel (CPMI BIS, 2018). Ez a meghatározás – bár kiindulásnak megfelelhet – nem alkalmas arra, hogy messzemenő következtetéseket vonjunk le belőle arra vonatkozóan, hogy hogyan hathat a digitális jegybankpénz a monetáris politikára, a pénzügyi stabilitásra vagy éppen a pénzforgalomra. A megvalósítás mikéntje (kamatozik vagy sem, korlátozott vagy korlátlan mennyiségben elérhető) nagyon eltérő hatásokkal járhat a pénzügyi rendszer különböző területein. A potenciális következmények még mindig számos elemzést, vizsgálatot igényelnek. Az első, óvatosabb kísérletek már elindultak. Ezek segíthetnek pontosabb képet kapni a digitális jegybankpénzről. Ennek megfelelően lássuk a legelőrehaladottabb, kínai projekt példáját! A People’s Bank of China már 2014-ben elkezdte a Digital Currency/Electronic Payments (DC/EP) nevű digitális renminbi kialakítását. A projekt 2020 tavaszán érkezett fontos mérföldkőhöz: a kínai jegybank áprilisi bejelentés szerint négy városban (Shenzhen, Suzhou, Chengdu és Xiong’an) kezdték meg a digitális jegybankpénz tesztelését a lakossági fizetési forgalomban. 2020 augusztusában pedig a PBoC újabb nagyvárosokra terjesztette ki a tesztelést. A projekt alapvető célja egy készpénz helyettesítésére alkalmas digitális fizetőeszköz létrehozása. Ezt két fő tényező motiválta: a kínai nembanki fizetési szolgáltatók – az Alipay és a WeChat – dominánssá válása, valamint az elmaradtabb térségek pénzügyi elszigeteltségének oldása. Ennek megfelelően a kínai DC/EP-t úgy tervezték meg, hogy a lehető legtöbb tulajdonságában hasonlítson a „digitális készpénzhez”. A készpénzhez hasonlóan nem fizet kamatot, állami alkalmazottak korábban számlapénzben kiutalt juttatásainak kifizetésekor keletkezik, ezért addicionálisan nem növeli a rendszerben lévő likviditást, tehát monetáris politikai szempontból semleges eszköznek tekinthető. Hasonlóan a készpénzhez, a kínai digitális jegybankpénz allokálásában is részt vesznek a kereskedelmi bankok. A négy kínai nagybank által fejlesztett okostelefonos applikáción, pontosabban digitális pénztárcán keresztül lehet hozzáférni és felhasználni a DC/EP-t a kiskereskedelmi elfogadó helyeken (például a tesztelésben részvevő városok Starbucks üzletei). Az új pénzformának nem célja a kereskedelmi banki működés veszélyeztetése, a dezintermediáció. Nem a betétgyűjtésnek és pénzforgalmi szolgáltatásoknak akar versenytársa lenni, éppen ezért a digitális pénztárcákhoz tartozó egyedi limit korlátozza a bankszámláról átváltható mennyiségét és a pénztárcában tartható összeget. Ezzel mérsékli a digitális jegybankpénz legnagyobb kockázatának tartott betétkiáramlást és az abból fakadó pénzügyi stabilitási problémákat. Az anonimitás tekintetében sajátos megközelítést alkalmazott a PBoC a DC/EP tervezése során, ami miatt az csak részben hasonlít a készpénzhez. Az ún. controllable anonimity korlátozott számú kis összegű tranzakció esetében a készpénzhez hasonló szintű anonimitást biztosít. Az ügyletek számának és méretének növekedésével azonban egyre szigorúbb ügyfélazonosítási folyamaton kell átesni, annak érdekében, hogy ki tudják szűrni és meg tudják előzni a csalási kísérleteket. A készpénzszerű működéshez járul hozzá az is, hogy a DC/EP-vel akár offline, internet kapcsolat nélkül is lehet fizetni bizonyos mennyiségi korlátozások mellett. Ez az elmaradt térségekben, ahol az infrastruktúra is fejletlenebb, kifejezetten fontos ahhoz, hogy használni tudják az új eszközt. Az eddigi tapasztalatok alapján a DC/EP megbízhatóan működött több fizetési szituációban, például közüzemi számlafizetések és kormányzati transzferek kiutalása esetében is. A PBoC közlése szerint a tesztszakasz keretein belül október elejéig már 3,1 millió darab tranzakcióra került sor több mint 1,1 milliárd renminbi (közel 162 millió USA dollár) értékben (SCMP 2020). A fenti néhány sor – bár nem ad teljes képet a kínai digitális jegybankpénz projektről, de – talán segíthet abban, hogy egy széleskörű definíciónál sokkal egzaktabb támpontot adjon ahhoz, hogy fel tudjuk mérni a pénzügyi rendszerre gyakorolt hatásokat. Közhely, de a technológia rengeteg kaput nyitott a pénzügyi rendszer jövőjének alakulása tekintetében is. A digitális jegybankpénz egy eszköz, ami sok mindenre jó lehet, de tartalmasan csak úgy tudunk róla beszélgetni, ha előbb végiggondoljuk, hogy mihez is akarunk kezdeni vele. "
"117","Sebestyén Géza","A Bitcoin és általában a kriptopénzek sokak szemében a modern kor aranyát testesítik meg. Ez a párhuzam jelenti számukra az értéknövekedésbe vetett hit legerősebb támaszát. A felszínes hasonlóságok azonban nem állják ki az objektív elemzés próbáját. Legújabb írásomban a virtuális arany mítoszát szedjük szét és helyezzük mérlegre. Modern 49-esek James W. Marshall 1848-ban talált aranyat Kaliforniában. A hírre csak 1849-ben 80.000 ember tódult a környékre szerencsét próbálni. A népvándorlás mértéke annyira jelentős volt, hogy a benne részt vevőknek saját nevük volt; ők voltak a 49-esek. Az események hosszantartó hatását mutatja az is, hogy ez ihlette a San Francisco-i amerikaifutball-csapat nevét is. Bár az aranyásás roppant nyereséges tevékenység volt – egy bányász egy nap alatt akár 2000 dollár értékű nemesfémet is begyűjthetett –, a fizetőképes kereslet gyors megugrása és a helyi kínálat drámai csökkenése (tömegek hagyták ott régi munkájukat, hogy szerencsét próbáljanak) hamar brutális áremelkedést hozott. Ez pedig oda vezetett, hogy az újonnan érkező szerencselovagok szó szerint éheztek. Az aranyásás emellett kemény és komplex munka volt. Érteni kellett a favágáshoz, a saját lakóhely elkészítéséhez, az ásó és csákány használatához, a főzéshez. Ráadásul mindezt meglehetősen mostoha körülmények között kellett elvégezni. De nem csupán a régi idők aranyásóinak volt kemény a soruk. A Global Initiative against Transnational Organized Crime civil szervezet 2016-os „Organized Crime and Illegally Mined Gold in Latin America” tanulmánya szerint a szárnyaló aranyárak és az USA drog elleni háborúja következtében egyre több latin-amerikai bűnszervezet tér át illegális aranykitermelésre. Peru és Kolumbia immár több aranyat exportál, mint kokaint (természetesen mindkettőt illegálisan). Mindez a mérhetetlen természeti károk mellett emberi tragédiákat is okoz. Kilakoltatott közösségek (ez csak Kolumbiában közel 5 millió lakost érint), higannyal szennyezett folyók, emiatt tartós agykárosodással született gyermekek, emberkereskedelem (Bolíviában 3-7 amerikai dollárért adnak-vesznek kisgyerekeket) állnak a modern kori aranyfüst árnyékában. És míg Kaliforniában az áldozatos munka legalább magában hordozta az anyagi siker lehetőségét, addig a mai aranyásók nem ritkán rabszolgaként dolgoznak, és csak félkatonai kísérettel hagyhatják el a bányákat, ha egyáltalán. De sokszor a szabad munkások sem kapnak bért a kezdeti időszakban, és ha kapnak is, az sem sokkal több, mint a helyi minimálbér. Az így kibányászott aranynak emellett komoly szerepe van a drogpénzek tisztára mosásában is. De miért vagyunk ennyire oda az aranyért? Ennek részben kulturális, részben pénzügyi, részben pedig kínálati okai vannak. A nemesfém keresletének közel 50-50 százalékát adja az ékszeripar és a befektetési célú vásárlás, míg a technológiai célú felhasználás 10 százalék alatt van. A sárga fém fellelhető készletei pedig végesek. Ráadásul az ezüst mellett ez az egyetlen olyan kémiai elem, mely a földön uralkodó viszonyok között szilárd halmazállapotú és stabil, emellett nem radioaktív, nem mérgező, nem gyúlékony, elég ritka ahhoz, hogy értékes legyen, azonban nem túl ritka ahhoz, hogy a tömeges keresletnek meg tudjon felelni. A stabil kereslet a korlátozott kínálattal párosulva együtt biztosítja az arany értékét. A modern idők 49-eseinek azonban már nem szükséges derékig vízben és sárban gázolniuk és éhezniük. Kényelmes alternatívát jelent ugyanis számukra a digitális arany bányászata, melyhez akár az ágyukat sem kell elhagyni. Az elnevezés a Bitcoint, és általában a kriptopénzeket takarja, melyeket egyesek napjaink első számú digitális értékőrzőjének tartanak. Az analógia egyértelmű, hiszen a kriptopénzek kínálata jellemzően ugyanolyan véges, mint a sárga fémé. Emellett azonban a hívek által kevésbé hangsúlyozott további párhuzamok is vannak. A Bitcoin bányászata ugyancsak extrém módon környezetszennyező, a rendszer energiaigénye már lehagyta Svájc áramfogyasztását (erről is lásd előadásomat a Heller Farkas Szakmai Hét nyitónapján). A bűnözők is előszeretettel használják a kriptopénzeket illegális célokra az általuk biztosított anonimitás miatt (a Chainalysis elemzése szerint csak 2019-ben Bitcoinban 2,8 milliárd dollárnyi vagyont mostak tisztára). A korlátlan kínálat átka Kezdjük a nyilvánvaló igazsággal: a pénzmennyiség kontrollálásának van racionalitása. Ha egy jegybank nyakló nélkül nyomtat pénzt, az sosem vezet jóra. Láthattuk ezt Magyarországon is, ahol a világ mai napig legdrámaibb hiperinflációs időszaka zajlott a második világháború után. Az ország romokban hevert, a termelőeszközök nagy része megsemmisült, így a győztes hatalmak által ránk rótt óriási kártérítési kötelezettségnek az ország pénznyomtatással tett eleget. A következmények az előre látható mederben zajlottak. Az árak exponenciális növekedésbe kezdtek, 15 óránként duplázódtak. Így történhetett meg az is egy volt tanítványom családjával, hogy egy lakás eladásából származó bevétel egy hét múlva már csupán egy tucat tojást ért a piacon. Hasonló pályát futottak be az árak Zimbabwében is, ahol a Robert Mugabe elhibázott gazdaságpolitikájának és háborús tevékenységének következtében kiürült államkasszát pénznyomtatással töltötték fel. Az árak rögzítésére tett próbálkozások csupán arra voltak jók, hogy áruhiányt okozzanak. A később elszabaduló infláció pedig újabb és újabb címletek nyomtatását tette szükségessé. Így történhetett meg, hogy számos bankjegy nem fizetésként, hanem tapétaként vagy egészségügyi papírként végezte (egy azóta mémmé vált mellékhelyiség-felírat itt található). Sőt, egy idő után lényegében már csak alternatív felhasználási módok maradtak, mert 2009. április 12-én az ország kapitulált az infláció elleni harcban, és lemondott a saját fizetőeszközről. 2014. január 29-én pedig bejelentették, hogy Zimbabwe ezentúl az amerikai dollárt, a dél-afrikai randot, a botswanai pulát, az angol fontot, az eurót, az ausztrál dollárt, a kínai renminbit, az indiai rúpiát és a japán jent is elfogadja hivatalos fizetőeszközként. Ugyancsak szemléletes az, ami Németországban történt az első világháború után. A győztes hatalmak által kirótt kártérítések és a romokban lévő gazdaság itt is a pénznyomda beindítását eredményezte. Ez pedig rohamtempóban értéktelenítette el a márkát. A bankjegyek sokszor értékesebbek voltak jegyzetpapírként, mint tényleges fizetőeszközként. Amennyiben pedig eredeti funkciójukban használták őket, úgy igyekeztek minél hamarabb túladni rajtuk. A kávéházakban szokássá vált a rendeléssel egyidejű fizetés annak érdekében, hogy a távozásig esetleg bekövetkező áremelést megússza a vendég. A fenti példák is jól mutatják, hogy a nem kontrollált pénzmennyiség komoly zavarokat okozhat a gazdaságban. A 2008-as válság után ráadásul számos jegybank jelentett be mennyiségi lazítást (QE), mely jelentősen növelte a pénzmennyiséget. Ebben pedig egyesek a modern kori hiperinflációs korszak potenciális kirobbantóját látták. Pénzmennyiség alakulása a vezető gazdaságokban Forrás: Fed A pénzmennyiség valóban sokat emelkedett, és emelkedik azóta is. Ahogy a fenti ábra mutatja, az amerikai, eurozónás és japán M1 pénzmennyiség másfél-kétszeresére emelkedett az elmúlt 7,5 évben. Az éves átlagos növekedés mértéke 10,8 százalék volt a dollár, 8,8 százalék az euró és 6,9 százalék a jen esetében. Aki tehát ugyanezek időszak alatt olyan eszközt tartott, melynek globális mennyisége nem változott, jelentős értékemelkedést tapasztalhatott dollárban, euróban vagy japán jenben. Egy ilyen eszközcsoportot alkotnak a kriptopénzek is (az elnevezés becsapós, hiszen valóban nem tekinthetőek pénznek), hiszen közismert, hogy ezek kínálata stabil. Nem mind arany, ami kripto Az előző alfejezet utolsó mondatával egyetlen gond van csupán, az, hogy nem igaz. Egyrészt léteznek olyan virtuális valuták (a stabil kriptók, angolul stablecoin-ok, mint például a Tether), melyek kínálata ugyanúgy függ a piaci folyamatoktól, mint a hagyományos fizetőeszközöké. Másrészt a legtöbb kriptopénz kínálata nem stabil, csupán előre meghatározott módon növekszik. A Bitcoin forgalomban lévő mennyiségének alakulása Forrás: CoinMarketCap A legismertebb virtuális valuta, a Bitcoin teljes mennyisége például nagyjából 10 percenként bővül 6,25 darabbal (ez az érték nagyjából 4 évente feleződik, 2009-ben 50-ről indult és három felezés után ért a mostani szintre). Ez azt jelenti, hogy az elmúlt közel 7,5 évben a forgalomban lévő Bitcoin mennyisége több mint másfélszeresére nőtt, ahogy ez a fenti ábrán is látható. Az éves átlagos növekedés mértéke 7,0 százalék volt, mely elmarad ugyan a dollár és az euró bővülési ütemétől, azonban picivel magasabb, mint a jen mutatója. Ez egyben azt is jelenti, hogy a Bitcoin sokat hangoztatott előnye, mely szerint a folyamatosan inflálódó hagyományos pénzekkel szemben stabil kínálata van, egész egyszerűen nem volt igaz az elmúlt években. Az persze igaz, hogy a jövőben a forgalomban lévő Bitcoin mennyisége egyre lassabb ütemben fog csak növekedni a felezések miatt, míg a hagyományos pénzek esetében nem számítunk hasonlóra. Azaz jogosan gondolhatnánk, hogy hosszú távon a kriptopénzeknek előnyük lehet a fiat valutákkal szemben. Ez azonban ugyancsak tévedés, melynek oka a kriptopiac ősrobbanásszerű bővülésében keresendő. A CoinMarketCap-en jegyzett virtuális valuták számának alakulása Forrás: CoinMarketCap, saját számítás Ahogyan a fenti ábra is mutatja, a piac az elmúlt években felrobbant. 2013. április 28-án mindössze 7 darab kriptopénzt követett a CoinMarketCap (kapitalizáció szerinti sorrendben Bitcoin, Litecoin, Peercoin, Namecoin, Terracoin, Devcoin és Novacoin). Egyetlen héttel később már közel másfélszer ennyi virtuális valutára jegyeztek árat (a három új szereplő a Feathercoin, a Freicoin és a Mincoin volt). 2014 elején 67 darab kriptopénz szerepelt a listán (857 százalékos növekedés nagyjából 7 hónap alatt), 2015 elején 501 (+648 százalék), 2016 elején 574, 2017 elején 636, 2018 elején 1.359, 2019 elején 2.086, 2020 elején 2.403, míg a napokban 3.796 virtuális valutát jegyzett az oldal (ez 58 százalékos növekedés csupán az év eleje óta). A legfrissebb érték nagyobb, mint a települések száma Magyarországon. Tekintettel arra, hogy 2009-ben jelent meg az első kriptopénz, ez a brutális bővülés azzal egyenértékű, mintha 2032-re itthon minden egyes településnek saját pénze lenne. A legtöbb gazdasági tranzakcióban valószínűleg a nagyobb városok (Pest megyében vélhetően Budapest) pénzét használnák, de meglenne a saját fizetőeszköze a 8 lakossal rendelkező Ibofiának és a 10 fő lakta Gagyapátinak is (az alig használtak értéke valószínűleg minimális vagy effektíve nulla lenne, és nem meglepő módon ugyanez a helyzet a virtuális valuták esetében is). Valószínűleg azon is meglepődtünk, hogy Zimbabwének 9 hivatalos fizetőeszköze lett a hiperinflációs időszak következtében, 3.796 darab virtuális valuta megjelenése azonban elképesztő fejlemény. 2013 áprilisa óta éves átlagban 129,7 százalékkal növekedett a CoinMarketCap-en jegyzett kriptopénzek mennyisége. És bár a legnagyobb bővülést az első évek hozták, a trend továbbra is meredeken emelkedő. Mi sem jelzi ezt jobban, mint az, hogy az elmúlt négy évben egyetlen olyan volt, amikor a bővülés mértéke 50 százalék alatt volt. A CoinMarketCap-en jegyzett virtuális valuták teljes pénzkínálatának alakulása A klasszikus infláció azonban nem a fizetőeszközök számának, hanem a pénzmennyiségnek a növekedését jelenti, vethetné fel a kedves olvasó. Vizsgáljuk meg tehát azt, hogyan alakult a kriptopiac teljes pénzmennyisége. Az egyszerűség kedvéért adjuk össze minden virtuális valuta forgalomban lévő mennyiségét, és vizsgáljuk ennek alakulását. 2013. április 28-án nagyjából 4,4 milliárd darab coin volt forgalomban (ennek 99 százaléka Devcoin volt). 2014 elején már 240 milliárd volt ez az érték (melyet több mint egyharmad részben a beszédes nevű Infinitecoin adott; a teljes mennyiség pedig 5320 százalékkal nőtt). 2015 elején már 2,9 ezer milliárdnál járunk (1113 százalékos növekedés; a teljes mennyiség 10-10 százalékát a Dimecoin, a FedoraCoin és a Colossuscoin adta). 2016 elején 3,0 ezer milliárd a teljes pénzmennyiség. 2017 elejére ez még csökken is némileg (2,6 ezer milliárd). 2018-ra azonban szintet ugrik 12,5 ezer milliárdra (ennek harmadát adja a 808Coin, melynek jövőre már csak negyedennyi lesz a forgalomban lévő mennyisége, és 2 év múlva meg is szűnik). 2019 elején 40,6 ezer milliárd a teljes pénzmennyiség (ennek 39 százalékát egyetlen kriptopénz adja a több mint 2.000-ből, a Sprouts). 2020 elején pedig már 67,0 ezer milliárd coin van összesen (ez több mint tizenötezerszerese a 2013 áprilisi értéknek; a brutális volumen 70 százalékát az InnovativeBioresearchClassic adja, mely mára már nincsen a jegyzett kriptopénzek listáján). A legfrissebb érték pedig 23,4 ezer milliárd. Ez azt jelenti, hogy még az utolsó időszak 65 százalékos csökkenése mellett is hihetetlen mértékben, éves átlagban 210,2 százalékkal növekedett a kripto pénzmennyiség. Ez a három nagy jegybank legdinamikusabb pénzmennyiség-növekedését felmutató Fed 10,8 százalékos bővülési ütemének is közel 20-szorosa. Hiába volt azonban az InnovativeBioresearchClassic-nak brutális, 47 ezer milliárd coin-os pénzmennyisége 2020 elején, hiszen ezek együttes értéke még a 9 ezer dollárt sem érte el (egy coin értéke 0,0000000002 dollár alatt volt). Ennek megfelelően ha a valós pénzmennyiséget nézzük, akkor nem a nominális darabszámok érdekesek számunkra, hanem az, hogy értékben mekkora a kriptopiac volumene. Ennek elemzése érdekében vizsgáljuk meg a CoinMarketCap által lefedett virtuális valuták teljes kapitalizációjának alakulását Bitcoin-ban mérve. Ezt mutatja az alábbi ábra. A kriptopiac kapitalizációjának alakulása Bitcoinban 2013. árpilis 28-án a teljes piaci kapitalizáció 11,8 millió Bitcoin volt (ennek 94 százalékát tette ki a legrégebbi kriptopénz, míg a második legjelentősebb Litecoin már csak 5 százalékot adott). 2014 elején már 13,7 millió Bitcoin volt a teljes piac értéke (aminek 89 százalékát adta a BTC, 5 százalékát az LTC). 2015 elejére 17,1 millió Bitcoinra nőtt a teljes kapitalizáció (a Botcoin részesedése ekkorra 80 százalékra csökkent, a második helyre pedig a Ripple jött fel 13 százalékkal). 2016 elején 16,4 millió Bitcoin volt a teljes piac értéke (91 százalék BTC, 3 százalék XRP). 2017 elejére 18,3 millió Bitcoinra nőtt a teljes piaci kapitalizáció (aminek 88 százalékát adta a Bitcoin, a második helyre pedig az Ethereum jött fel 4 százalékos részesedéssel). 2018 elején – hatalmas ugrás, közel triplázás után – már 50,4 millió Bitcoin volt a teljes piac értéke (ennek már csupán harmadát adta a Bitcoin, 16 százalékra ugrott ugyanis a Ripple, 13 százalékra az Ethereum, és 6 százalékot hasított ki a Bitcoin Cash). 2019 elejére a piac – részben a Fed kamatpolitikájának következtében – zsugorodott, a teljes kapitalizácó immár csupán 33,9 millió Bitcoin volt (52 százalék BTC, 12 százalék ETH, 11 százalék XRP). 2020 elején 27,3 millió Bitcoin volt a teljes piac értéke (aminek 66 százalékát adta a Bitcoin, 7 százalékát az Ethereum). Idén november 22-én pedig az év eleji csökkenés után már 30,1 millió Bitcoinnál tartott a teljes piac értéke (62 százalék BTC, 11 százalék ETH). Megfigyelhető tehát, hogy a Bitcoin a piac teljes dominálásából (94 százalékos piaci részesedés) jelentősen veszített (nem utolsó sorban azért, mert azóta számos technológiai szempontból fejlettebb virtuális valuta jelent meg). Az elmúlt években a BTC részesedése a teljes kriptokapitalizációból egyharmad és kétharmad között ingadozik. A csökkenő részesedés egyben azt is jelenti, hogy a teljes kriptopiac növekedése gyorsabb volt, mint amit a Bitcoin mennyiségének bővülése önmagában mutat. És valóban, a teljes kriptopiac Bitcoinban mért kapitalizációja éves átlagban 13,2 százalékkal nőtt 2014 áprilisa óta. Ez pedig egyértelműen magasabb, mint a három nagy jegybank esetében mért pénzbővülési ütem. A teljes kriptopiac inflációja tehát magasabb volt az elmúlt években, mint a hagyományos pénzeké. És ez az összefüggés nem csak a hosszú átlagokra igaz, hanem 2020-ra is. A teljes virtuális valutaállomány eddig mért 10 százalékos növekedése lényegében egy szinten van az euró 11 vagy a japán jen 12 százalékos bővülésével. A virtuális valuták tehát egyértelműen nem az aranyra hasonlítanak, hanem a hagyományos pénzekre (ráadásul iszonyúan kockázatos pénzekre). A mennyiségük egyáltalán nem stabil. A forgalomban lévő kriptopénzek száma szédületes ütemben nő évről évre mind a mai napig. A forgalomban lévő coin-ok száma ugyancsak robbanásszerűen bővül. És a kriptopénz-mennyiség Bitcoin-egyenértékesben mérve ugyanolyan ütemben bővül, mint a hagyományos valuták volumene. A mítosz tehát megdőlt. A Bitcoin és társai nem tekinthetőek elektronikus aranynak, sokkal inkább elektronikus piritnek, azaz a bolondok aranya digitális változatának. Messziről nézve vannak ugyan hasonlóságok, a mikroszkóp alatt azonban fény derül az igazságra. "
"118","Kolozsi Pál Péter","A koronavírus-járvánnyal kapcsolatban nagyon sok a nyitott kérdés, de az egyértelműnek látszik, hogy a kontaktusszám csökkentésével vissza lehet szorítani a megbetegedések számának felfutását. A kormányok számos országban ennek megfelelően a tavaszi első hullámban az iskolákban zajló oktatás felfüggesztéséről és az online oktatás bevezetéséről döntöttek. A fiatalabbak és a gyermekkel rendelkezők hamar megtapasztalták ennek a rendszernek a nehézségeit, de az adott közegészségügyi helyzetben nem mutatkozott más megoldás arra, hogy a járvány korlátok között tartható legyen. Az őszi második hullámban is sok ország arra kényszerült, hogy ha nem is teljesen, de részlegesen újra átálljon a távoktatásra, de azt szinten mindenhol hangsúlyozták, hogy a cél az iskolák nyitva tartása. Azon felül, hogy zárt iskolák esetén a munkavállalók egy részének és köztük számos egészségügyi dolgozónak otthon kell maradnia a gyermekével, ami nyilvánvalóan ellentétes a közösségi érdekkel, több, jellemzően hosszabb távon jelentkező negatív hatása lehet az oktatás online térbe való száműzésének. Arra már egy korábbi bejegyzésben rámutattunk, hogy a home schooling hatása mennyire eltérő volt a családok jövedelmi helyzete függvényében, amit három, az utóbbi időszakban megjelent elemzéssel egészítünk most ki. Kérdés, hogy mit lehet tenni – ha a járvány kezelése megköveteli, akkor a fenti szempontok természetes módon háttérbe szorulnak. Az ugyanakkor bizonyos, hogy az oktatási rendszernek érdemi erőforrásokat kell majd arra allokálnia a jövőben, hogy a mostani lemaradást le lehessen dolgozni. Mégpedig 1,6 milliárd gyerek esetében. "
"119","Gánics Gergely","2020. augusztus 27. jelentős nap volt a globális monetáris politika történetében. Jerome Powell Fed-elnök a minden évben Jackson Hole-ban megtartott monetáris politikai konferencián bejelentette, hogy a Fed „átlagban 2 százalékos” inflációs célt fog követni. A bejelentés jelentőségét az “átlagban” szó adja, ami elmozdulást jelent a Fed eddigi inflációs célkitűzésétől, ami 2 százalék volt minden körülmény között. Az új rezsimben (average inflation targeting, AIT) – szemben az eddigi inflációs célkövető (inflation targeting, IT) stratégiával – a Fed a jövőben átmenetileg mérsékelten 2 százaléknál magasabb inflációt céloz meg az alacsonyabb inflációjú időszakokat követően, ezzel ellensúlyozva azoknak az inflációs várakozásokra gyakorolt negatív hatását. Hatott Jerome Powell bejelentése a háztartások várakozásaira? A bejelentés időzítése összhangban volt a Fed hosszútávú céljait és monetáris stratégiáját felülvizsgáló jelentés elkészülésével. Mint azt az alábbi ábra mutatja, a Fed inflációs céljának 2012. januári bejelentése óta az amerikai pénzromlási ütem érdemben elmaradt a céltól, így az új stratégia szerint a Fed a közeljövőben várhatóan 2 százaléknál magasabb inflációt fog megcélozni. Infláció az Amerikai Egyesült Államokban Megjegyzés: a kék vonal az év/év alapú PCE infláció %-ban, a szaggatott vízszintes vonal a 2%-os inflációs célt jelöli 2012. január és 2020. augusztus között. A szürke sávok az NBER-recessziókat jelölik. Forrás: FRED, Federal Reserve Bank of St. Louis, saját szerkesztés. Ahogy azt egy korábbi bejegyzésemben említettem, a központi bankok komoly hangsúlyt fektetnek a kommunikációra, és ebben kiemelt szerepet kapnak az inflációs várakozásokat befolyásoló közlemények, nyilatkozatok (és akár videoklipek). Ezek eredményessége jelentős mértékben függ attól, hogy a gazdasági szereplők milyen mértékben értik meg és építik be a várakozásaikba a jegybanki orientációt. Coibion, Gorodnichenko, Knotek és Schoenle 2020-as tanulmányukban azt vizsgálják egy napi frekvenciájú kérdőíves kísérlettel, hogy Powell bejelentése eljutott-e a lakosság szélesebb spektrumához, és vajon az abban foglaltakat megértették-e, illetve volt-e hatása az inflációs várakozásokra – nevezetesen, magasabb inflációt várnak-e a háztartások a közeljövőben. Röviden és tömören: nem, nem és nem. Sőt, azok sem változtattak a bejelentés előtti várakozásaikon, akik hallottak a bejelentésről. A részletes eredmények meglehetősen lehangolóak: a bejelentés előtt (augusztus 26-án) a válaszadók 24 százaléka hallott híreket a monetáris politikával kapcsolatosan, ami 33 százalékra nőtt a bejelentést követő napon (augusztus 28-án), majd ismét csökkenésnek indult. Érdekes továbbá, hogy a bejelentés reggelén azok közül, akik hallottak a monetáris politikával kapcsolatos híreket, főleg barátoktól, hivatalos forrásból és a közösségi médiából értesültek, délutánra azonban a napilapokból is nagyobb arányban szerezték be az információt. A kutatás azt is vizsgálta, hogy a válaszadók milyen valószínűséggel vannak tisztában a Fed kettős céljával (árstabilitás és maximális foglalkoztatottság): az eredmények szerint a Powell-beszéd nem emelte meg szignifikánsan ezt a valószínűséget. Ahogy említettem, még azok a válaszadók sem változtattak szignifikánsan az inflációs várakozásaikon, akik hallottak a bejelentésről (miközben a Fed várhatóan magasabb infláció elérésére törekszik az elkövetkezendő időszakban). A kutatók a válaszadók egy csoportjának pontos információkat adtak a tradicionális inflációs célkövetésről, egy másiknak az új, átlagos inflációs célkövetésről, azonban az ezeknek az inflációs és makrogazdasági várakozásokra gyakorolt hatása nem különbözött szignifikánsan. Magyarán, a válaszadók jelentős része nem értelmezte úgy az átlagos inflációs célkövetést, hogy a jelenlegi helyzetben a Fed magasabb (2 százalék feletti) infláció elérésére törekedne, mint a hagyományos inflációs célkövetés esetében. Ez az eredmény felvet két nyitott és rendkívül aktuális kérdést: a tradicionális IT-vel összehasonlítva mennyire alkalmas az AIT a várakozások menedzselésére, illetve miként érdemes a jegybanki kommunikációt használni a várakozások befolyásolására. Ezen kérdésekre a jegybankárok és kutatók együttműködésével a jövőben remélhetőleg választ kapunk. Összegezve tehát, a kutatás eredményei szerint az amerikaiak jelentős része nem hallott a monetáris keretrendszer változásáról, és nem is tudták értelmezni azt, így a Fed kommunikációjának a háztartások inflációs várakozásaira kifejtett hatása úgy tűnik, nem volt átütő erejű (még). És mi a helyzet az euroövezetben? Az EKB 2 százalék alatti, de ahhoz közeli inflációs célját a 2008-as pénzügyi válság kirobbanása óta nem sikerült stabilan elérnie, ahogy az alábbi ábra mutatja: Infláció az euroövezetben Megjegyzés: a kék vonal az év/év alapú HICP infláció %-ban, a szaggatott vízszintes vonal egy feltételezett 1,9%-os inflációs célt jelöl. Forrás: EKB, saját szerkesztés. Az EKB jelenleg is folytatja monetáris stratégiájának felülvizsgálatát, és Christine Lagarde elnökasszony megosztott néhány gondolatot egy szeptember 30-án megrendezett konferencián (Lagarde, 2020). Lagarde hangsúlyozta azt, hogy olyan inflációs célt kell követnie az EKB-nak, amit a szélesebb nyilvánosság is könnyen megért, hogy ezzel is támogassák az inflációs várakozásokat. Megemlítette továbbá, hogy bár a rendszeres kérdőíves felmérésekben szereplő makroelemzők inflációs várakozásai az 1,7–1,9 százalékos intervallumba esnek (az EKB céljával összhangban), 2019. óta az intervallum alsó határa közelében csoportosulnak. Érdekes továbbá, hogy a háztartások inflációs várakozásai sokkal nagyobb mértékben szóródnak, és kevésbé horgonyzottak, mint más gazdasági szereplőké. Az EKB tehát hasonló problémákkal szembesül, mint a Fed, és várhatóan az amerikai központi bank stratégiája hatással lesz az euroövezet monetáris politikájának kialakítására. Ebben jelentős szerepet kaphat a gazdasági szereplőkkel, kiemelten a háztartásokkal való kommunikáció. Ezen kívül a tengeren innen a jegybanki kommunikációt további kihívások elé állíthatja az európai nyelvi és kulturális sokszínűség. Azonban ne felejtsük el, hogy a kontinens fejlődésének is ez volt az egyik hajtóereje, és Európa remélhetőleg ebből is tud majd erőt meríteni a jövőben. "
"120","Vonnák Balázs","Az eurozónában októberben 0,3 százalékos árcsökkenést mért a statisztikai hivatal az előző évhez képest, vagyis árcsökkenést. De vajon ugyanezt érzi-e az átlagember, és ha nem, kinek van igaza? Az, hogy a fogyasztók rendszerint sokkal magasabb inflációt érzékelnek, mint amit a statisztikai hivatalok mérnek, nem újdonság. Ennek számos oka lehet, amelyek között mérési problémák ugyanúgy szerepelnek, mint a szubjektív érzékelés torzításai. Nincs ez másképp a járvány alatt sem. Kanadában például az első hullám során a statisztikai hivatal jelentős dezinflációt talált az adatokban (lila vonal az ábrán), a fogyasztók azonban ezt nem érzékelték (világoskék vonal). Forrás: Bank of Canada A jegybankoknak (ismét) jelentős fejtörést okoz, hogyan tornásszák vissza az árnövekedés ütemét a megcélzott szintre, ugyanakkor a közvélemény számára ezt önmagában nehéz lenne kommunikálni. Mivel „szerencsére” egyúttal a recesszió ellen is kell harcolni, eladhatóvá válik a monetáris lazítás a világ számos országában úgy is, hogy a lakosság nem feltétlenül érzékeli az infláció lassulását. A mostani helyzet azonban különbözik az elmúlt bő évtizedtől, ami a járvány sajátos gazdasági hatásaira vezethető vissza. Egyrészt, a példátlan recesszió – ellentétben a pénzügyi válsággal – most jelentős részben kínálati okokkal is magyarázható. Pedro Brinca és szerzőtársai aggregáltan és szektorális szinten egyaránt megbecsülték, hogy a tavasszal tapasztalt visszaesés milyen mértékben tulajdonítható keresleti és kínálati faktoroknak (Brinca és szerzőtársai, 2020). Eredményeik szerint a kínálat legalább olyan mértékben volt ludas, mint a kereslet (az ábra az áprilisi hónapra elvégzett becslést mutatja): Megjegyzés: az ábra a munkaórákra gyakorolt százalékos hatást dekomponálja keresleti (kék) és kínálati (piros) tényezőkre Forrás: https://voxeu.org/article/decomposing-demand-and-supply-shocks-during-covid-19 Mit jelent mindez az inflációra nézve? Míg keresleti recesszió esetén az árak csökkennek, kínálati recesszióknál nőnek, vagyis a termelés visszaesésének és az inflációnak kellemetlen együttállását szenvedi el a gazdaság. Ha a járvány alatt erőteljes a kínálati reakció (például a termelés ellehetetlenülése vagy a hatósági korlátozások miatt), az akár inflációs nyomást is eredményezhet. Egy egyszerű példával szemléltetve: mennyit kellene most egy, a kedvenc éttermünkben elfogyasztott vacsoráért fizetni? Nyilván nagyon sokat, mert rá kellene vennünk a tulajdonost, hogy nyisson ki, a szakácsot és a felszolgálót, hogy csak a mi kedvünkért utazzon be az – amúgy zárva lévő – munkahelyükre, és ha úriemberek vagyunk, állnunk kell az esetleges büntetést is, amit majd a tulajdonosnak kell fizetnie az illegális nyitás miatt. Mindezeknek köszönhetően kedvenc vacsoránkért a békeidőben megszokott 5000 forintos ár helyett akár 50 ezret is fizethetünk, ami 900 százalékos árdrágulást jelent. Mint azt korábban már említettem, a statisztikai hivatalok inkább árcsökkenést, mint szignifikáns inflációt mérnek a járvány alatt. Ennek oka részben az, hogy a példában bemutatott 50 ezres vacsoraszámla nem megfigyelhető, azt az árfelírók nem fogják felírni, mert be sem tudnak menni az étterembe. Általában pedig az okoz problémát az infláció mérésében, hogy a fogyasztás szerkezete egyik napról a másikra drasztikusan megváltozott. A korábban utazásra szánt pénzből inkább előfizetünk még egy internetes csatornára, és mélyhűtött pizzát veszünk, amit filmnézés közben megsütünk és elmajszolunk. A statisztikai hivatalok éven belül fix fogyasztási súlyokkal dolgoznak, vagyis például az élelmiszerárak egy százalékos emelkedése ugyanolyan mértékben járulna az inflációhoz januárban, mint decemberben. Emiatt torzított lesz az árindex, ha éven belül jelentősen megváltozik a fogyasztás szerkezete – mint ahogy az idén történt és történik a járvány hullámai alatt. Ennek a torzításnak a mértékét vizsgálta Marshall Reinsdorf, az IMF munkatársa (Reinsdorf, 2020). Bankkártyás fizetési adatok segítségével első körben megbecsülte, hogyan változott a fogyasztók költekezésének szerkezete Kanadában és az Egyesült Államokban, majd ezt felhasználva újrasúlyozta a fogyasztói árindexet, ahol a súlyok már a tényleges fogyasztói kosarat tükrözték. Az így (USA költekezési szokásokkal) kapott módosított index szerint a fogyasztói árak február és május között több mint 0,3 százalékponttal jobban nőttek a világon (az ábrán „ALL REGIONS” címkével), mint amit a hivatalos statisztikák meg tudtak ragadni: Forrás: Reinsdorf (2020) Az eltérés oka elsősorban az élelmiszer alul- és a szállítás (utazás) felülsúlyozása volt, vagyis a hivatalos árindex kisebb súllyal vette figyelembe az élelmiszerárak növekedését, és nagyobb súllyal a (személy)szállítás olcsóbbá válását. Természetesen mindez nem jelenti azt, hogy a jegybankok árnyékra vetődtek, amikor nagymértékű monetáris lazításba kezdtek idén. Egyrészt, ezen torzításokkal együtt sincs jelen számottevő inflációs veszély a világon. Ráadásul, a torzítás (vélhetően) csak átmeneti: a normális élet visszatérésével a fogyasztás szerkezete is normalizálódni fog. Végül pedig ne felejtsük, hogy számos országban történelmi léptékkel mérve is példátlan gazdasági visszaesést okozott a járvány, ami önmagában is indokolná a lazítást. "
"121","Tapaszti Attila","Michael Pettis és Matthew C. Klein könyve („Trade wars are class wars: how rising inequality distorts global economy and threatens international peace”, 2020) a kereskedelmi háború eddig kevésbé hangsúlyozott aspektusát igyekszik bemutatni. A könyv címében egyesek számára ugyan kissé riasztóan hathat az „osztályharc” kifejezés szerepeltetése, a könyv azonban teljesen mentes a politikai ideológiáktól. A következőkben vegyük végig a könyv 10 legfontosabb megállapítását, amelyek egy új nézőpontot adhatnak a jelenlegi globális események megértéséhez: A könyv szerzőinek véleménye szerint a kereskedelmi háború hagyományos formái (vámok, egyéb adminisztratív eszközök) nem lesznek, nem lehetnek célravezetőek, azok legjobb esetben is csak a frontvonalakat rajzolják át. A tartós megoldáshoz a jövedelmi és vagyoni egyenlőtlenséget kell csillapítani, és a fentebb nagy vonalakban leírt globális működési rendszert megváltoztatni. Az egyik kézenfekvő megoldás a nemzetközi tőkeáramlások szabályozása, amellyel elsősorban az USA élhetne az amerikai eszközök külföldiek által történő vásárlásának korlátozásával. A tőkemérleg-oldali beavatkozás meggátolná, hogy a globális megtakarítások (excess savings) több mint fele az USA-ban csapódjon ki, ami pedig rákényszerítené a világ többi részét a kereslet élénkítésére, amelynek egyetlen fenntartható módja a termelékenységhez igazított béremelkedési ütem elérése vagy időszakos meghaladása. Ennek elmaradása a szerzők szerint a nemzetközi békét veszélyeztetné, az 1930-as évekbeli eseményekhez hasonlóan. "
"122","Neszveda Gábor","Az egyik legrégebbi kérdés a tőzsdei piacok kapcsán, hogy az irracionális befektetőknek van-e jelentőségük a piaci ár kialakulásában? Az általános érvelés szerint ez nem lehetséges, hiszen az irracionális befektetők folyamatosan veszítenek a vagyonukból a hibáik miatt, ami végül ahhoz vezet, hogy eltűnnek a piacról. Ezzel szemben szintén általános vélekedés és sok megfigyelés támasztja alá, hogy óriási hatása lehet a nem professzionális vagy kifejezetten irracionális befektetőknek a tőzsdei árakra. A közhangulat vagy az aktuális érzelmek is jól magyarázzák a tőzsdei árfolyamváltozások egy részét. A kisbefektetőknek is van egy jellegzetes kereskedési hibája, ami az árakban is megjelenhet. De akkor hol hibázhat az az érvelés, ami szerint az irracionális befektetők hatásának elhanyagolhatónak kellene lennie? Az elméleti kutatások szerint van egy egyértelmű eset, amikor az irracionális befektetők nem hogy komoly hatással tudnak lenni az árakra, de akár még sikeresek is tudnak lenni a racionális befektetők között (például De Long és szerzőtársai, 1988; Kogan és szerzőtársai, 2006; Borovička, 2020). Ez az az eset, amikor az irracionális befektetők optimisták, vagyis amikor a pozitív események valószínűségét túlbecsülik, míg a negatív események valószínűségét alulbecsülik. Ráadásul ez a viselkedés jellemző is az emberekre (Weinstein, 1980). De miért is lehetnek olyan sikeresek az optimista befektetők? A bonyolult egyensúlyi modellekben az az egyszerű mechanizmus jelenik meg, hogy az optimista befektető jobbnak látja a kockázatos befektetéseket, mint azok valójában, aminek hatására többet és magasabb áron is hajlandó ezekből vásárolni. Egyszerűen azért, mert a pozitív kimenetelek valószínűségét nagyobbnak látja a valóságosnál, és így jobbnak értékeli adott kockázatkerülési paraméter mellett is. Viszont a racionális befektetők „csak” kockázatkerülők, így ők csak egy magas elvárt hozam mellett hajlandók befektetni a kockázatos termékekbe. Ezáltal kialakul egy egyensúly, amiben az optimisták a racionálisokhoz képest magasabb áron fektetnek be a kockázatos termékekbe, de ezeknek még mindig magas az elvárt hozamuk a kockázatuk miatt. Ezáltal az optimisták magasabb hozamot tudnak realizálni. Ez pedig azt jelenti, hogy nem tűnnek el a piacról, sőt sikeresek is tudnak lenni. Fontos feltétele az előző gondolatmenetnek, hogy optimizmusuk ne legyen „túl nagy”, mivel akkor már olyan magas áron is vásárolnának, hogy az sosem térülne meg. Összességében azonban elmondható, hogy egy egészséges optimizmus a tőzsdei kereskedésben is hasznos lehet. Természetesen ez csak egy eset, ami nem biztos, hogy pont így valósul meg a tőzsdéken. Viszont a példa jól rámutat, hogy tisztán elméleti keretek között sem vethető el, hogy az irracionális befektetőknek komoly szerepük lehet a tőzsdei árfolyamok alakításában. "
"123","Baranyai Eszter","Az egyik érv szerint többet érnek rá az emberek, többet vannak otthon, tehát meg fog növekedni a születések száma. Ezzel szemben egy másik érv szerint az emberek elhalasztják a babaprojektet, mert tartanak a vírustól és a válságtól. Mire következtethetünk a történelmet vizsgálva? Járvány és gyermekvállalás Először is nézzük meg a tapasztalatokat más járványok idejéből. Három példát ragadunk ki, ezeket súlyosságuk (fertőzöttségi ráta, halálozási ráta) alapján növekvően sorba rendezve: Sok járvány és halálozással járó katasztrófa esetében megfigyelhető, hogy 9 hónappal később csökken a születések száma, viszont a következő évben ez korrigálódik: vagyis elhalasztódik a gyermekvállalás: Forrás: Stone, L. (2020) 2. Ábra.  Institute for Family studies, https://ifstudies.org/blog/will-the-coronavirus-spike-births Recesszió és gyermekvállalás Fontos kiemelni a hatalmas gazdasági visszaesést, amit a COVID-19 járvány és az azt kordában tartani szándékozó intézkedések eredményeztek. Érdemes tehát megvizsgálni, hogy mit tudunk a gazdasági válságok születésszámra gyakorolt hatásáról. Nagyrészt Sobotka és szerzőtársai (2011) tanulmányára támaszkodunk, amelyben a fejlett országokat, beleértve a Közép-Kelet Európai országokat vizsgáló szakirodalmat tekintették át. A gazdasági visszaesések többnyire születésszám-csökkenéssel is járnak. Ezt később általában megnövekedett gyermekvállalás követi – ami vagy kompenzálja az elmaradt születéseket, vagy legalábbis mérsékli a születések számának visszaesését. A gazdasági visszaesés kezdetétől általában 1-2,5 év múlva jelentkezik a babaszámcsökkenés. Ez egyrészt a terhesség hosszával magyarázható, másrészt a házasságok számára (amely összefüggésben áll a gyermekvállalási hajlandósággal) is hatással van egy válság. Harmadrészt fontos, hogy az emberek mikor tapasztalják meg saját életükben a válság hatását. Különösen fontos a gyermekvállalási korban lévők munkanélküliségének alakulása a fertilitás szempontjából. Ezen belül is – az eddigi válságok során legalábbis – a férfiak munkanélküliségi rátája volt a meghatározóbb, tükrözve a sok helyen előfordulő tradícionális családmodellt. Számos tanulmány kimutatta, hogy Dél-Európában, különösen Spanyolországban leginkább a fiatalok magas és tartós munkanélkülisége és bizonytalan munkaerőpiaci helyzete (még ha volt is munkájuk, gyakran rövid időre szóló munkaszerződéssel foglalkoztatták őket) állt a kései stabil párkapcsolatok kialakítása és a kései családalapítások, valamint az európai összehasonlításban is alacsony fertilitási ráta (szülések per nő) mögött. Nem meglepő módon számít a gazdasági szektor: egyéni vállalkozók körében válságok alatt nagyobb lehet a gyermekvállalás visszaesése, míg az állami szektorban dolgozó nők számára a kisebb létbizonytalanság a szülések visszaesésének mérséklését eredményezheti. Nagy különbségek lehetnek országok között a családpolitikában és a jóléti hálóban, ami szintén nem mellékes gyermekvállalás szempontjából. Finnországban például az 1992-1994-es mélyrecesszió dacára megnövekedett a második és harmadik gyermekek száma. És különösen a munkanélküli, 30 alatti nők számára lett vonzó opció a gyermekvállalás, hiszen egy bizonytalan és nehezedő munkaerőpiaci helyzet helyett nagyobb stabilitással járt a 3 évig tartó otthonmaradás lehetősége és a kapcsolódó gyermeknevelési támogatás. Hasonlóképp Izlandon a 2009-es elmélyülő recesszió idején a valamelyest megnövekedett fertilitási rátát a bőkezű családpolitikával hozták összefüggésbe. Franciaországban is van olyan megfigyelés, miszerint a munkanélküliség növekedése pozitívan korrelált a születések számával. Mire számíthatunk ezek alapján előretekintve? A Covid-járvány orvosi értelemben jobban érinti az idősebb korosztályt, kevésbé a gyermekvállalási korban lévőket. Jelenleg nincs arra vonatkozó bizonyíték, hogy magzatkárosító hatása lenne. Ezzel szemben a spanyolnátha például nagyobb arányban a fiatalabb korosztályban (gyermekvállaló korban lévők között) szedte áldozatait, a zika, vagy rubeola vírus pedig köztudottan káros lehet a magzatra. Csak ezeket a szempontokat nézve, logikusan, a covid-19 járvány következtében kevésbé várhatnánk a terhességek tudatos későbbi időpontra halasztását – a járvány elején természetesen lehetett ilyen hatás, hiszen kevesebb információ állt a családok rendelkezésére. Hogyha a Covid-19 vírus a (biológiai) fertilitásra is hatással van, – ahogy ez felmerült (Illiano és Trama, 2020), és ahogy ez a hatás a spanyolnáthánál is jelentkezett, – az csökkentené a születések számát a tudatos családtervezésben bekövetkezett változások hiányában is. Másik oldalról pedig a Covid hatalmas gazdasági visszaesést indukált világszerte, különösen érintve néhány szektort, mint a turizmust. Kulcskérdés, hogy az állami programok mennyire tudják mérsékelni a létbizonytalanság érzését, a családpolitikák pedig mennyire tudják a gyermekvállalás “alternatív költségét” (opportunity cost) kedvezően alakítani. Láthattuk, hogy gazdasági visszaesés esetében általában csökken (legalábbis átmenetileg) a születések száma – vagyis többnyire későbbre halasztják a családok a gyermekvállalást. Bőkezű családpolitikák esetében viszont akár meg is növekedhet a születések száma (legalábbis előrehozva a tervezett gyermek születésének idejét) az anyasági támogatás és hosszú szülési szabadság stabilitásának vonzereje miatt. Különösen olyan országokban, ahol az anyák későn szülnek, a tervezett gyermekvállalás időbeli változtatása (korábbra hozása, későbbre halasztása) hatással lehet a megszületett gyermekek számára is, ahogy ezt Japán vonatkozásában Mizumoto és Chowell (2020) is megjegyzi. A fejlett országokban (ahol általában egyre tolódik ki a gyermekvállalás kora) így a jövőben ez hangsúlyosabb szerepet játszhat. Szegényebb országokban pedig – a médiában szereplő hírek szerint legalábbis – a nem tervezett terhességek emelkedésével is lehet számolni, például a fogamzásgátlók logisztikai láncában keletkező zavarok miatt (Economist, 2020). Kérdés persze, hogy ezek hogyan viszonyulnak a tervezett terhességekben bekövetkezett változásokhoz, amit azért is nehéz felmérni, mert a legális vagy illegális magzatelhajtások száma is vélhetően növekszik. Nem sűrűn fordultak elő a múltban ennyire jelentős távolságtartó intézkedések, ennyire szigorú karanténok, így nehéz megítélni az “összezártság, több (otthon töltött) idő” hatását. A SARS csak néhány hónapig tartott, nem volt számos jelentős hulláma, a spanyolnátha pedig ugyan több évig tartott, és vezettek be korlátozásokat, de ezek vélhetően kevésbé voltak egységesek és hatásosak, mint a maiak. Mindenesetre bölcsőde-/óvoda-/iskolabezárások esetén a már gyermekes, foglalkoztatott szülőknél általában nem beszélhetünk „több időről”, inkább megnövekedett kihívásokról. Még ha sok érv a (legalábbis átmenetileg) kevesebb baba irányába mutat is, nem egyértelmű a különböző érvek súlyozása. A történelem alapján arra legalábbis számíthatunk, hogy térben és a vírus megjelenésétől számított idő függvényében változó lesz a hatás. "
"124","Sebestyén Géza","Egy sötét moziteremben, jéghideg üdítővel és pattogatott kukoricával a kezünkben nem szeretnénk mást, csak szórakozni és egy jó történetet látni. Még az sem zavar minket, ha kisebb-nagyobb ellentmondások teszik valószerűtlenné a filmet. Nem gondolkozunk el azon, hogy miért jönnének a Jelek című film vízallergiás űrlényei pont egy olyan bolygóra, mely felszínének nagyobb részét óceánok borítják, ráadásul az általuk landolás céljára kiszemelt földrajzi helyeken meglehetősen gyakoriak az esőzések. Egy közgazdasági elmélet vagy politikai program esetében azonban sokkal érzékenyebbeknek kellene lennünk ezekre az inkonzisztenciákra. Jelen írásomban – mely a blogon korábban megjelent cikkem folytatása – a Feltétel Nélküli Alapjövedelem (FNA) körüli ellentmondásokat fogom áttekinteni. A közgazdaságtan végtelen köve Az FNA koncepciója körül zajló hazai vitát követve a pártolók írásait olvasva gyakran érezhetjük úgy, hogy – legalábbis a szerzők szerint – végre megleltük a gazdaságpolitika csodafegyverét. Egy olyan eszközt, mely mellett a Marvel univerzum Tér, Idő, Elme, Erő, Lélek és Valóság köveinek egyesített ereje is eltörpül. Gébert és Tőzsér (2013) szerint mivel mindenki számára biztosítaná a megélhetéshez (étkezés és lakhatás) szükséges jövedelmet, így nagymértékben csökkentené a mélyszegénységet, a társadalmi egyenlőtlenségeket, a szegregált csoportok kiszolgáltatottságát. Egyben növelné a munkavállaló munkáltatóval szembeni alkupozícióját, a munkavállalásra való hajlandóságot és az egyén szabadságát, nem stigmatizál. Lehetővé teszi, hogy a dolgozóknak ne kelljen megalázó feltételekkel munkát vállalnia, sőt, mindannyian akár éveket is tölthetünk munka nélkül, megismerve önmagunkat, és töprengve az élet értelmén. Ráadásul egyszerű és hatékony módszer lenne. Scheiring (2015) amellett érvel, hogy az alapjövedelem újszerű biztonsági alapot kínál mindenkinek. Olyan univerzális védelmi mechanizmus, ami nem engedi meg, hogy bárki végérvényesen kiszakadjon a társadalomból. Az alapjövedelem által megteremtett létbiztonság csökkenti a stresszt és javítja a mentális egészséget. Emellett jelentős háztartási fogyasztásbővülést hozhat, elsősorban az átlagbér alatt keresők számára. Ugynanő 2016-ban ezt azzal egészíti ki, hogy az alapjövedelem alternatívája a barbárság. Pogátsa (2019) szerint az FNA gyökeresen, rendszerszerűen fogja átalakítani az emberi kapcsolatokat a munka világában, magát a munka fogalmát, sőt végső soron azt, hogy mit is gondolunk az emberről, annak motivációiról, kreativitásáról, humánumának lényegéről. A munka immár nem lesz kényszer, a dolgozók immár nem másnak fognak profitot termelni. Pogátsa (2019) alapján pedig az olasz gazdaság és bankrendszer problémáit is képes orvosolni. Büttl (2019) szerint az FNA az egyik legfontosabb közpolitikai eszköz, amellyel a jövő társadalmát igazságosabbá, szolidárisabbá és élhetőbbé lehet tenni. Szabó és Karácsony (2020) modellje mindenkinek létminimumot elérő jövedelmet garantálna, így pedig egy csapásra, egyszer és mindenkorra eltűnne a nélkülözés és a létbizonytalanság. Végül Pogátsa (2020) véleménye szerint még arra is képes, hogy a piaci fundamentalisták szigorú apaképétől, valamint a zárt és elnyomó társadalom híveitől távolságot nyerjünk, és sikeresen kompenzálhatja azokat is, akiket a gólya rossz helyre dobott le. Amire még a Molekuláris Mátrix Anyag Replikátor sem képes A Star Trek sorozat számos részében láthatjuk a Replikátort működés közben. Ez a csodás szerkezet azonnal és – úgy tűnik – ingyen állít elő mindent, amire az űrhajó legénységének szüksége van: Picard kapitány Earl Grey teájától és a klingonok vérborától kezdve a ruhákon és pénzérméken át egészen az olyan komplex másolatokig, mint egy antik zsebóra vagy egy emberi szerv. Ráadásul mindehhez nem kell más, mint egy kis energia és néhány szubatomi részecske. Az FNA-nak – egyes szerzők szerint – még ennyire sincs szüksége ahhoz, hogy áldásait élvezhessük. Gébert és Tőzsér (2013) szerint a finanszírozásra több javaslat is létezik. Történhet a közösen birtokolt erőforrások hasznából (pl. olaj), egy új adóval (Tobin-adó, bit-adó), az ÁFA-kulcs növelésével vagy vagyonadóval. Scheiring (2015) amellett érvel, hogy az FNA bevezetése miatt megnövekedő összfogyasztás okozta magasabb adóbevételek eleve segítik a program finanszírozását. Pogátsa (2019) szerint semmilyen új forrásra nem lenne szükség, mert a modell már kifizetett pénzeket használna fel. Büttl (2019) ugyancsak egyéb költségvetési kiadások megszüntetésével képzeli el az FNA finanszírozását. Pogátsa (2020) korábbi ötletei mellett monetáris finanszírozást is javasol. Szabó és Karácsony (2020) szerint a finanszírozás „nagyon is könnyen” megoldható – bár nem segítik, hogy az olvasó is ossza ezt a véleményt, mert a hivatkozott háttéranyag legnagyobb pénzügyi tétele, a „Másodlagos visszacsatolások hatásai: a jövedelemkiáramlás adóbevétel-növelő hatása” meglehetősen nagyvonalú becsléseket használ, és ugyancsak ködös a többi tétel forrása is (mint például a 221 milliárdos „Piaci értékesítésű államkötvények kamatelszámolása”). Talán a fentiekből is látható, hogy az FNA hazai pártolóinak írásaiban a téma tárgyalása meglehetősen kiegyensúlyozatlan. Míg a vélt hasznok listája lényegében végtelen, addig a program anyagi forrásait nagyrészt költői homály fedi. A gazdaságpolitika Mr. Ripley-je Patricia Highsmith 1955-ös pszichológiai thrillerének 1999-es megfilmesítésében Matt Damon alakította Tom Ripley bármire képes volt, hogy saját céljait elérje. Ebbe még az is belefér, hogy szükség esetén úgy ölti magára másnak személyiségét, mintha csak inget választana a reggeli öltözéskor. Az FNA – legalábbis hazai támogatóinak írásaiban – hasonlóan sokszínű és kaméleonszerű, mint Damon karaktere. Megoldást hoz a társadalom számos komoly problémájára, legyen az a munkalehetőségek gépek és mesterséges intelligencia miatti drasztikus csökkenése, a társadalmi osztályok közötti nehéz átjárás, a mélyszegénység, az egyéni szabadság vélt vagy valós csorbulása, a munkanélküli segély stigmatizáló volta. Akár éveket tölthetnénk önmagunk keresésével és saját személyes kiteljesedésünk megvalósításával. Javulna mentális egészségünk. Csökkenne a stressz, a hajléktalanság és a megélhetési bűnözés. És a pártolók körében lényegében konszenzusosnak tekinthető vélemény szerint vagy semmibe nem kerül, vagy „nagyon is könnyen” finanszírozható. Még nagyobb a zűrzavar, ha azt nézzük, hogy a támogatók szerint mekkora kifizetés kell ahhoz, hogy gyökeresen, rendszerszerűen átalakítsuk az emberi kapcsolatokat a munka világában és magát a munka fogalmát, emellett akár éveket is eltölthessünk munka nélkül. A Scheiring (2015) által bemutatott javaslat rendre 25, 50, 75 vagy 100 ezer forintot biztosítana a 18 év alattiaknak, a munkanélkülieknek, a várandós anyáknak, illetve az állásban lévőknek. Már ezen a ponton adódik a kérdés, hogy ezen összegek valóban elegendőek-e ahhoz, hogy éveken át keressük önmagunkat úgy, hogy nem rendelkezünk egyéb bevételi forrással. Az első alfejezetben bemutatott pozitív hatások materializálódásának valószínűségét azonban még tovább gyengíti az a tény, hogy a javaslat a legtöbb magyar állampolgár számára nem jelentene egyetlen fillér pótlólagos kifizetést sem. Arról lenne ugyanis szó, hogy csupán azok jövedelme kerülne megemelésre ezen minimális értékek szintjéig, akik eddig a fenti összegeknél kevesebbet kaptak. Büttl (2019) pedig már egyenesen azzal számol, hogy bizonyára sokan rosszul járnak majd, hiszen vannak, akik a jelenlegi rendszerben magasabb juttatást kapnak, mint az alapjövedelem (de meglátása szerint ez gyenge érv lenne az FNA ellen, hiszen minden új szabályozás esetében vannak olyanok, akik rosszul járnak). Szabó és Karácsony (2020) pedig havi 100 ezer forintot javasol. A pozitív és negatív hatások kiegyensúlyozott elemzését a hazai elemzések közül a szkeptikusabb írásokban találhatjuk meg. Scharle és Váradi 2013-as becslése szerint egy havi 38 ezer forintos (azaz még a minimális megélhetési költségeket sem fedező) FNA is makro szinten az akkori költségvetés harmadát, a GDP-nek pedig 16 százalékát tenné ki. Prinz (2019) havi 83 ezer forinttal számol, mely azt jelentené, hogy 80 százalékkal több bevételre lenne szüksége a magyar költségvetésnek, ez pedig elképesztő mértékű adóemelést jelentene. Váradi (2019) pedig Immervoll és Browne 2017-es tanulmányát idézi, mely szerint néhány nagyvonalú támogatási rendszert működtető ország kivételével a mostani támogatások FNA-ra való átforgatása csupán a medián-jövedelem 10-15 százalékára rúgó alapjövedelmet jelentene. Jelen sorozat első részében megjelent elemzésem szerint is drámai hatása lenne egy havi 50 ezer forintos alapjövedelemnek is (24-55 százalékkal kevesebb pénztömeg felett diszponálna a mostani munkavállalók többsége). Mike (2020) ráadásul precízen bemutatja azt is, hogy az FNA ötlete csupán egyesek számára tűnik újdonságnak, valójában egy fél évszázaddal ezelőtt már megfutotta a saját köreit az USA-ban, és már akkor rájöttek arra, hogy ha valóban mérhető segítséget szeretnének nyújtani az állampolgároknak, akkor – amellett, hogy összeakadna a meglévő rendszerekkel – irdatlan drága lenne a bevezetése. Vissza a gazdasági jövőbe? Ahogy a cikk elején írtuk, a moziban nem érdekel minket a világ inkonzisztens volta. Egy pillanatig sem gondolkozunk el azon, hogy a Vissza a jövőbe című film második részében hogyan történhet meg, hogy az öreg Biff saját jövőjébe érkezik vissza, bár utazásával felborította az idővonalat, ám Marty és a Doki képes a régi jövőből egy új jelenbe utazni. Egy gazdaságpolitikai javaslatból azonban érdemes kigyomlálni ezeket az ellentmondásokat. Melyek is ezek? Kezdjük azzal, hogy számtalan nyitott kérdés van az FNA kapcsán, melyek megválaszolása nélkül az érdemi vita is elképzelhetetlen. Ha a rendszer melletti egyik fő érv az igazságosság, akkor pontosan definiálni kellene, hogy mit értünk ez alatt, valamint hogyan mérjük és értékeljük a szintjét. Konszenzusra kellene jutni, hogy mennyire tartjuk fontosnak és szükségesnek az egyéni felelősségvállalást. Értelmezni kellene a rövidítés első két betűjét, azaz hogy mit értünk a „feltétel nélküli” szóösszetétel alatt. Dönteni kellene arról, hogy a jogosultak a rezidensek vagy az állampolgárok legyenek. De vannak ennél komolyabb gyakorlati problémák is. Bár az FNA hazai pártolói szívesen példálóznak olyan alapjövedelem-kísérletekkel, melyek finanszírozása a közösség által birtokolt erőforrások hozadékaiból történik (az energiahordozók bányajáradéka Alaszkában vagy a makaói kaszinók adóbevétele), ilyen erőforrások Magyarország esetében nem állnak rendelkezésre. Növelni kellene az egyes elgondolások belső konzisztenciáját is. Mások mellett Szabó és Karácsony (2020) is ködös utalásokat és nagyvonalú becsléseket tesznek a másodlagos hatások terén a jövedelemkiáramlás adóbevétel-növelő hatása tekintetében, azonban egy rövid mondatot sem szentelnek az egyébként szigorú kiadáscsökkentő javaslataik (beruházásstop számos területen) adóbevételeket mérséklő hatásairól. Korrekt módon figyelembe kellene venni az FNA bevezetésének számos valószínűsíthető negatív hatását is, melyről a pártolók jellemzően nem beszélnek. Baksay és társai (2017) alapján ilyen lenne például a munkaerőkínálat minőségének erodálása, a potenciális növekedési ütem mérséklése, a költségvetési egyensúly romlása, a rendszer hatékonytalansága (nem csak a rászorulók részesülnek juttatásban, így kevesebb juthat azoknak, akiknek nagyobb szükségük van a támogatásra). Az alapjövedelemmel azonban még a fentiek tisztázása után is három komoly probléma van. Elsőként számtalan olyan állami szolgáltatás van, melyeket egyéni pénztranszferekkel gyakorlatilag lehetetlen kiváltani. Ilyen például az iskolarendszer, az utak, a kórházak, a rendőrség és a katonaság. A második komoly probléma az, melyre már a fentiekben is kitértünk. Az FNA vagy nem jelentene érdemi segítséget az állampolgároknak, csupán a meglévő juttatások átcímkézését és átstrukturálását, vagy brutális, lényegében elviselhetetlen anyagi terhet jelentene a társadalomnak. A hazai források által említett külföldi sikertörténetek egyértelműen az első kategóriába tartoznak (mint például a Gébert és Tőzsér (2013) által említett 200 eurós spanyol, illetve 330 dolláros amerikai példa, vagy a Pogátsa (2020) által említett, családonként éves szinten 3.000 euró körüli összeget jelentő spanyol példa). Végül a harmadik, és valószínűleg legnagyobb gond a rendszer sokak által legfontosabb előnyének tartott jellemzőjéből fakad. A támogatói nem győzik hangoztatni, hogy az alapjövedelem megszabadít minket attól, hogy olyan munkát kelljen vállaljunk, melyet egyébként csak az anyagi kényszerek miatt vagyunk hajlandóak végezni. Nem lenne nagyszerű ezen béklyótól egyszer és mindenkorra megszabadulni? A probléma ezzel az, hogy nem csak a mi számunkra lenne adott ez a lehetőség, hanem mindenki számára. Pogátsa (2019) idézi a Gallup 142 országot felölelő felmérésének eredményét, mely szerint a munkavállalók 87 százaléka nem élvezi, amit a munkahelyén csinálnia kell, és nem kötődik érzelmileg az általa létrehozott termékhez vagy szolgáltatáshoz.  Mi történne akkor, ha a világ vagy akár csak Magyarország munkaerejének 87 százaléka, vagy akár csak ezen emberek fele az egyik napról a másikra úgy döntene, hogy kilép ebből a számára nem ideális helyzetből, és megelégszik az alapjövedelemmel? Ki fog ez esetben utakat aszfaltozni? Gyermekeket tanítani? A mezőgazdaságban dolgozni? Bányászni? Bolti eladóként tevékenykedni? Kitől fogunk bármilyen terméket vagy szolgáltatást vásárolni? És ez nem csak egy hipotézis. Mike (2020) bemutatja azt az amerikai kísérletet, mely egy hasonló rendszert tesztelt, és azt tapasztalta, hogy jelentős mértékben csökkent a résztvevők jövedelemszerző tevékenységgel töltött ideje (a házasságban élő férfiak körében 9, a nők körében 20, a gyereküket egyedül nevelők körében 25, a szüleikkel lakó fiatal férfiaknál pedig 43 százalékkal csökkent az átlagos munkaidő). És akkor még nem is említettük a foglalkoztatás és termelés ilyen drámai csökkenésének adóbevételekre, így a rendszer fenntarthatóságára gyakorolt hatását. Talán az lenne a legegyszerűbb és egyben legjobb, ha az irreális fantáziákat és álmokat meghagynánk az ezüstvászonnak. "
"125","Banai Ádám","Amerika választ(ott). Hogy kit, azt még nem lehet tudni. Addig is nézzük meg, mi várhat ránk ezután! Mik a keretek? November 3-án került sor az 59. amerikai elnökválasztásra, mely során az USA 46. elnökét és 49. alelnökét választották meg a tengerentúlon. A voksolás menetét alaposan felkavarta a pandémia és annak következményei (elmaradt kampányesemény, levélszavazás stb.), de ez így is a 2020-as rendkívüli esztendő egyik kulcseseménye. Az amerikai szavazás indirekt módon történik, vagyis a választók az elektori kollégium leendő 538 tagjára voksolnak (melyből 270-et kell szerezni a győzelemhez). A végeredményt követően az elektorok 2020. december 14-én formálisan megválasztják az elnököt és alelnököt. Az új elnök beiktatására pedig csak 2021. január 20-án Donald Trump jelenlegi mandátumának lejártakor kerül sor. Ez a várt menetrend, de mire is számíthatunk? Esélylatolgatás A felmérések stabil Biden előnyt mutattak, és az úgynevezett billegő államok egy részében 4-8 százalékponttal vezetett október 30-án a demokrata jelölt (Pennsylvania, Wisconsin, Michigan, Arizona), valamint vezette a Trump újraválasztásához kritikus Florida és Észak Karolina államokat is, igaz, csak mintegy 2 százalékponttal. Tehát itt a győzelem inkább a pénzfeldobás eredményének esetlegességével volt egyenértékű. A különböző felméréseket, előrejelzéseket adó oldalak (Economist, FiveThirtyEight, RealClearPolitics) mind Biden győzelmét jósolták valószínűbbnek, igaz, az eredmények jelentősen szórtak (Economist 95%, FiveThirtyEight 89%, RealClearPolitics 66%). A RealClearPolitics adatai azt mutatták, hogy a legutóbbi 10 felmérés átlaga alapján Biden a voksok 51,2, míg Trump 43,6 százalékát szerezné meg. A pollok két jelölt közötti különbsége viszonylag széles tartományban (1-12 százalékpont) szóródott, de alapvetően mindegyik Bident hozta ki győztesként. Bármi is lesz a hivatalos végeredmény, érdemes végigvenni, hogy a gazdaság különböző területein mit hozhat egyik vagy másik jelölt győzelme. Hatások akkor… Az elemzők a 2016-os amerikai elnökválasztás során Donald Trump győzelme esetén jelentős globális kockázati sokkot prognosztizáltak. A választást követő napon jelentős piaci reakció csak egy országban, Mexikóban volt (ami túl nagy kampánytéma volt ahhoz, hogy megússza), vagyis a heves reakció aznap elmaradt. A következő hetekben és hónapokban azonban már egy-egy részpiacon nagyobb piaci hatást lehetett megfigyelni. Összességében a 2016-os amerikai elnökválasztást követően az elnök hivatalba lépéséig a dollár erősödött, a tőzsdeindexek többségében emelkedtek, a fejlett és feltörekvő piaci hosszú hozamok megugrottak, a fejlett piaci kockázatokat mérő index csökkent, míg a feltörekvő piaci kockázati indikátor lényegében nem változott, az olajárak emelkedtek. … és most Ha Trump veszít, akkor a Fehér Házat az S&P 500 index mintegy 53 százalékos emelkedését követően hagyja ott (4 év alatt). Ezt a listát Barack Obama vezeti 71 százalékkal, ugyanakkor ezt nemcsak a fiskális politika alakítja – a Fed legalább akkora szerepet játszik benne, és a bázis sem lényegtelen (Obama a válság mélyén került hivatalába). Forrás: Financial Times Nagy általánosságban azt mondják a befektetési szakemberek, hogy a rövidtávú volatilitást és zajt hagyd figyelmen kívül ilyen helyzetekben, és koncentrálj azon ágazatokra, amelyek a következő elnöki ciklusból profitálhatnak. A két jelölt programját leegyszerűsítetten összehasonlítva elmondható, hogy Biden magasabb adószinttel, több szabályozással (energia, pénzügyi szektor és egészségügy) operáló, zöld energiát, a big tech cégek szabályozását előtérbe helyező politikát folytatna óriási fiskális stimulus mellett. Trump szintén nagy, de Biden-nél kisebb stimulussal, alacsonyabb adószinttel és szabályozással kormányozna preferálva a hagyományos energiahordozókat. 2020-ban a piaci folyamatok tekintetében az elemzők Joe Biden győzelme esetén gyorsabb gazdasági fellendüléssel, magasabb kormányzati kiadásokkal és a hosszú hozamok emelkedésével számolnak, a részvénypiac vegyesen reagálhat szektoroktól függően. Ezek főként a magasabb fiskális stimulus, emelkedő adók és erősebb szabályok következményei. A Moody’s szeptemberi elemzése szerint Biden győzelme esetén a 2020-2024 közötti időszak átlagos növekedése 2,6 százalék lehet, 2021-ben pedig 3,5 százalékkal nőhet a GDP. Trump újraválasztása során a 4 év átlagában 2,3 százalékos növekedéssel számolnak, és a 2021-es növekedés 3,2 százalék lehet. Több befektetési bank kiemeli, hogy Biden programjának akár szűkített verziós megvalósítása esetén is előbb visszatérhet a gazdaság a COVID válság előtti állapotához. Kulcsterületek Elemzőházak szerint négy olyan kulcsterület van, ami érdemben befolyásolhatja a részvénypiacokat a választásokat követően, ezek kezelése kulcsfontosságú lehet. Joe Biden társasági adóemelési tervei egyértelműen negatív hatással lehetnek a részvényárfolyamokra. Trump korábbi társasági adócsökkentése (35 százalékról 21 százalékra) adott egy nagy lökést a vállalati profitoknak, és felpörgette a sajátrészvény-visszavásárlásokat, emelve ezzel a tőzsdeindexeket. Biden adóemelése alapvetően negatív hatással lenne, még akkor is, ha az emelés 7 százalékpontos lenne (Trump éra előtti szint alatt maradna az adókulcs). A jelenleg magas piacbefolyásolási potenciállal rendelkező Bigtech papírok árfolyama esne Biden győzelme esetén, mert ő szeretne erősebb kontrollt ezen cégek felett. Ugyanez a helyzet az olajszektor és a pénzügyi szektor cégeivel. Biden győzelme esetén zöld irányba mozdulna, kijelentése szerint mintegy 2000 milliárd dollárt költene a 4 év folyamán a közlekedés elektromossá tétele érdekében. Az olajárakra Biden győzelme emelőleg hathat, mivel 2035-re szén-dioxid-mentes energiaágazatot kíván elérni és ennek érdekében olyan szabályozásokat vezethet be, amelyek növelik a palaolaj kitermelési költségeit, ami átgyűrűzhet az olaj piaci árába. Joe Biden terveinek megvalósítása érdekében nagymértékben növelné a kormányzati kiadásokat, ami magasabb költségvetési hiányt és államadósságot jelenthet. Jelentős infrastrukturális beruházásokat javasol, az oktatási beruházások is nagy lendületet kapnának, illetve a szociális védőháló is erősödne elképzelései alapján. Biden mintegy 4100 milliárd dollárral növelné az adóbevételeket és 7300 milliárddal a kormányzati (főként infrastrukturális) kiadásokat a következő évtizedben. Trump a jelenlegihez képest mintegy 2000 milliárdos adókönnyítést és 700 milliárd dolláros kiadáscsökkentést tervez a következő évtizedre. Biden győzelme esetén előfordulhat, hogy a szenátus is eltolódik a demokrata irányba („blue wave”), és ez nagyban erősítheti a széleskörű fiskális stimulus véghezvitelét. Ebben az esetben a korábbi adóemelések okozta részvényindex-csökkentő hatásokat kiegyensúlyozhatják a fiskális élénkítésből származó előnyök, de ez a különböző szektorokra máshogyan hatna. Összefoglalva, ha Trump nyer, alacsonyabb lehet a költekezés és az adóteher, lassabb a kilábalás, kevésbé szabályozottak a szektorok és „barnább” az energiaszektor. Biden győzelme esetén magasabb lehet a hiány, gyorsabb a kilábalás, magasabb az adó- és szabályozói terhelés, zöldebb a gazdaság. Trump győzelme esetén a hozamok alacsonyabbak lehetnek, a részvénypiac emelkedne, míg Biden esetében ez fordítva alakulna. Kíváncsian várjuk… "
"126","Kolozsi Pál Péter","Esther Duflo – aki tavaly férjével, Abhijit Banerjee-vel, valamint Michael Kremerrel megosztva nyerte el a közgazdasági Nobel-emlékdíjat – a párizsi Politikatudományi Intézet hallgatóinak tartott online előadást. Ebben abból indult ki, hogy a mai kor legfontosabb kérdései közül sok olyan kérdés van, amivel a közgazdászok kiemelten foglalkoznak („core economic issues”), mint például a növekedés, a munkaerőáramlás (migráció), az egyenlőtlenség, a diszkrimináció kérdése, illetve a járvány hatása a gazdaságra, az emberi viselkedésre. „Azt hihetné az ember, hogy ilyenkor mindenki a közgazdászokhoz rohan tanácsért, de a közgazdászok elveszítették a hitelességüket” – legalábbis a Duflo által idézett 2017-es brit felmérés szerint, amely 25 százalékra teszi a közgazdászokban megbízók arányát (ez a fele az időjósok megbízhatósági indexének…). Az is beszédes, hogy sok esetben az „utca embere” nemcsak nem bízik meg a közgazdászokban, hanem nem is ért velük egyet gazdasági kérdésekben sem. Márpedig Duflo szerint a járvány sújtotta világban kiemelten szükség van közgazdászokra, a közgazdasági kérdések szakmai alapon történő megválaszolására. Esther Duflo 5 üzenetet fogalmazott meg a közgazdászoknak, amelyek a koronavírus-járvány idején szerinte különösen relevánsak (a kutató nem közgazdasági, hanem inkább politikai megjegyzéseinek ismertetésétől eltekintenék): "
"127","Vonnák Balázs","Talán emlékszünk még arra, amikor nyáron számos olyan vélemény jelent meg a sajtóorgánumokban, hogy a svédek jól befürödtek liberális járványkezelési hozzáállásukkal, hiszen a gazdaságuk legalább annyira visszaesett, mint a szigorúbb korlátozásokat bevezető szomszédos országok, de eközben sokkal magasabb volt a halálozási rátájuk. Nyilván, a svéd modell (már ha egyáltalán beszélhetünk ilyenről) megítélése komplex kérdés, amire itt nem vállalkoznék. Érdemes azonban áttekinteni, milyen kapcsolat volt a járvány első hulláma alatt a korlátozások intenzitása és a gazdasági teljesítmény között. A következőkben európai országok második negyedéves GDP-adatai és egy, a korlátozások szigorúságát mérő mutató segítségével szeretnék néhány összefüggést bemutatni. A GDP-számok az Eurostat honlapjáról, a korlátozások szigorúságát mérő adatok pedig az Oxfordi Egyetem Blavatnik School of Government részlegétől származnak. Utóbbi egy kompozit indikátor („stringency index”), melynek alindexei is érdekesek lehetnek, ugyanis azok külön mérik például az iskola- és munkahelybezárásokat, a gyülekezések vagy éppen a nemzetközi utazások korlátozását. A GDP-veszteség számszerűsítésére a 2018 és 2020 első negyedévei közötti időszakra trendet illesztettem minden országra, és kiszámoltam, hogy a 2020. második negyedévi adat hány százalékkal marad el a trendtől. A korlátozások indexe (és az alindexek) esetében a második negyedéves napi adatok átlagát használtam. Az alábbi ábra mutatja a kapcsolatot a korlátozások szigorúsága (vízszintes tengely) és a GDP-veszteség között: Forrás: Eurostat, The Oxford COVID-19 Government Response Tracker, saját számítás Az első és legfontosabb észrevétel, hogy jól kivehető kapcsolat van a korlátozások és a visszaesés között: az index 10 pontos növelése nagyjából 2 százalékponttal nagyobb GDP-veszteséggel párosult. Vagyis a teljes korlátozás körülbelül 20 százalékos gazdasági visszaeséssel konzisztens. Nem véletlen az előbbi mondat szóhasználata: szándékosan kerültem az ok-okozati interpretációt, ugyanis csak együttmozgást figyelhetünk meg, ami még nem feltétlenül jelent kauzalitást. Mindazonáltal jó okunk van azt hinni, hogy ezt az összefüggést döntő részben a korlátozások GDP-re gyakorolt hatása mozgatja. Az általános mintázaton túl érdemes kiemelni bizonyos országokat is. A bevezetőben már említett, és a 2020 második negyedévében a legalacsonyabb indexszel rendelkező Svédország viszonylag közel fekszik a regressziós egyeneshez, vagyis nagyjából annyival esett vissza a gazdaság, mint amennyivel az a korlátozások alapján megjósolható lenne. Svédország szomszédai (Finnország, Norvégia), melyekre hivatkozva gyakran beszéltek a svéd modell kudarcáról, ténylegesen kisebb veszteséget szenvedtek el szigorúbb korlátozások mellett. De ők inkább a kivételt jelentik, mint a szabályt: az ábra alapján 4-5 százalékponttal jobban kellett volna visszaesni a GDP-jüknek. Említésre méltó még Spanyolország és az Egyesült Királyság is. Ebben a két országban a gazdaság visszaesése jóval nagyobb volt annál, mint ami a korlátozások és a GDP közötti kapcsolatból következne. Utóbbiban közel 10 százalékponttal több GDP hiányzott a második negyedévben, mint a hozzá hasonló intenzitású korlátozást alkalmazó országokban. Ha a Stringency Index komponenseit is összevetjük a GDP-veszteséggel, képet nyerhetünk arról is, hogy valójában melyek azok az intézkedések, amelyek leginkább együttmozogtak a gazdasági aktivitással. Ebben az esetben még inkább kerülni kell az ok-okozati értelmezést, de továbbra is igaz, hogy egy erős korreláció utalhat arra, hogy az adott intézkedés ténylegesen kihat a reálgazdasági teljesítményre. Korrelációk a 2020. második negyedévi GDP-veszteséggel A fenti táblázat tanúsága szerint a teljes index általában jól ragadja meg a korlátozások és a gazdasági teljesítmény kapcsolatát, de egyes komponensei is hasonló mértékben együttmozognak a GDP-veszteséggel. Legerősebben a kijárási korlátozások, az iskolabezárások és – valamivel kisebb mértékben – a közösségi események elmaradása mutat kapcsolatot a reálgazdasággal. Érdekes, hogy a korrelációk alapján az iskolabezárások jobb előrejelzői a GDP-veszteségnek, mint a munkahelyek „bezárása”. A skála másik végén áll az országba történő ki- és belépések korlátozása, valamint a gyülekezési korlátozások, mivel ezek gyenge vagy semmilyen kapcsolatot nem mutatnak a gazdaság visszaesésével. Természetesen az itt bemutatott összefüggések ok-okozati elemzése csak több tényező bevonásával, és egy szofisztikáltabb módszertannal lehetséges, ami viszont nagyon hasznos lenne az optimális járványkezelési stratégia kialakításához. Mert a korlátozásoknak nemcsak gazdasági, hanem azon túlmutató szociális és emberéletekben is kifejezhető negatív következményei is lehetnek. "
"128","Tapaszti Attila","Az utóbbi időben sokakat foglalkoztatott a Tesla részvényeinek száguldása, az okokról számos elemzés született. Hagyományos fundamentális elemzés készítése a Teslánál természetesen hiábavaló, még azzal együtt is, hogy a részvényelemzés általában is inkább művészet, mintsem tudomány – még ha ez meglehetősen sértő kijelentés is lehet a művészetekre nézve. Röviden: a jelenlegi árban az a hit tükröződik, hogy a Tesla az elkövetkező évtizedben egyszerre lesz a világ egyik legnagyobb profitot termelő autógyártója (legfejlettebb akkumulátorok fejlesztője és gyártója) és technológiai cége. Megtörténhet? Az árazás alapján sokak szerint igen, míg mások szerint totálisan esélytelen. Előbbiek szerint utóbbiaknak csak savanyú a szőlő, utóbbiak „majd meglátjuk ki nevet a végén”-nel fenyegetőznek. Sokszor látott, hétköznapi és unalmas események ezek a piacokon, mondhatni zaj. Mégis ezúttal talán érdemes egy kicsit mélyebbre ásni. Muskról rengeteg cikk, könyv született, szuperhős alakokat ihletett, ő a világ egyik leggazdagabb techceleb ikonja. Ezért a Tesla 1000-es P/E, 15x P/S rátája és a világ legértékesebb autógyártó címe is könnyebben érthetővé válik, ha kiszabadulunk a negyedéves CF kimutatás fogságából. De előtte egy kis történelmi kontextus: a technikai fejlődés töretlenségébe vetett hit a modernitásban kapott igazán főszerepet. Descartes szavaival élve a technológia és a tudományok segítségével az emberiség a „természet urává és birtokosává képes válni”. Ezen felül – globális társadalmi kontextusban – a technológia birtoklása alá-fölé rendeltségi, uralmi viszonyokat is generál, amelyekre sok esetben gazdasági egyenlőtlenségek is épülnek. A technológia ekként hatalom is. A modernitás elmúltával azonban manapság még a reáltudományos eredményeket is szkepticizmus övezi a posztmodernizmus jegyében. E kor jellemzője a nagy elbeszélő történetek (ideológiák, vallások), a nagy narratívák elvetése és helyettesítése a… nos… a semmivel.  A korszellem szerint az igazság sem más, csak egy szubjektív kategória (lásd még „post-truth”, így parciális igazságok vannak csak), ezért értelmezhetetlen és érvénytelen bármilyen teljes igazságkeresésre vonatkozó szellemi erőfeszítés[1]. Ez nem jelenti azt, hogy ne használnák továbbra is sokan az ismert cím- és hívószavakat, de a 21. században ezt már többnyire se maga a beszélő, se a hallgatóság nem veszi komolyan, ráadásul ezzel nagyjából minden szereplő tisztában is van. Az elmúlt idők koreográfiáját azonban végig kell játszani. Ebben a Zeitgeistban vizsgáljuk meg a Musk jelenséget, amely egyrészt nagyon is beleillik, másrészt azonban látszólag túl is akar lépni ezen. Musk: a techszekta-vezér A Tesla vezére bizonyos tekintetben a modernitás technológia optimizmusát éleszti újra – némi természetfeletti-vallásos zamatot is adva ennek –, de ezt nem materiális színezetű módon teszi meg. Egy eszmék és ideológiák nélküli világban ősi kérdésekre – amelyek a vallás és egyéb narratívák terepét képezték – profán, technikai válaszokat ad: azaz csodát[2] tesz. Nézzünk pár példát nagyon röviden. Musk egy megújult, beavatott, újjászületett ember ígéretét adja. Az ember „belső utazása” hosszú évezredekig a vallások, a filozófia terepe volt: a bölcsesség elérése, a lélek fejlesztése mind-mind ide tartoztak. De mennyivel egyszerűbb egy chipet az emberi agyba ültetni (Neuralink), és rátenni egy Ember 2.0 operációs rendszert? A gép és az ember összeolvadása új perspektívát nyit majd meg, a következő evolúciós lépcsőfokot vetíti előre a teremtésben. Sőt Musk szerint enélkül az emberiség veszélyeztetett fajjá válna a mesterséges intelligencia előretörése miatt. Azaz egy megújult ember ígéretét adja, egyfajta instant technológiai „megtérést”, a szilíciumlapra szerelt nirvánát. A Tesla vezére továbbá híres világmegváltó ötleteiről is. Éghajlatváltozás okozta katasztrófákra, az apokalipszis eljövetelére elektromos autót, folyamatosan növekvő energiasűrűségű akkumulátorokat fejleszt, a házakat fedő cserepeket napelemmé változtatja, a lakhatatlan Marson emberi kolóniát hoz létre.. Az emberi tévedést és gyarlóságot önvezetéssel váltja ki – a jámbor élethez elengedhetetlen egy halk, környezetbarát[3] autó. A gondviselés helyett pedig ott az Autopilot üzemmód. Az éves termékbemutatók szakrális jellege nem maradhat ki a Tesla esetében sem. Nem csak Elon Muskra jellemző, de korszakunk egyfajta furcsaságát (sekélyességét?) jelzi a nagy techcégek éves termékbemutatóját körüllengő misztikum, amely jellegében és koreográfiájában hasonlatos az amerikai vallásos szekták és motivációs trénerek előadásaihoz. Vajon idén mit jelent be, milyen termékkel oldja meg az emberiség problémáit, szükségleteit – izgatott milliók figyelik a híreket. Még az sem baj, hogy olyan szükségleteket, amelyekről sok esetben a bemutató előtt nem is tudtuk, hogy léteznek. Úgy tűnik, hogy a még a posztmodern korban élő embernek is szüksége van hitre, hogy a világ igenis fejlődik és jobb lehet. Még ha ez csak annyi is, hogy egy akkumulátor nem 30, hanem 25 perc alatt tölt fel 80 százalékig, illetve hogy egy autó oldala nem horpad be egy vasgolyótól. Végezetül Musk világmagyarázat nyújtására is kísérletet tesz: többször nyilatkozott ugyanis „a világunk csak egy szimuláció” elméletről. Eszerint amennyiben egy kellően fejlett civilizáció elért addig, hogy képes teljesen élethű szimulációt generálni, azt végtelenszer megteheti, míg valóság ugye csak egy van. Így valószínűleg a világunk is csak egy szimuláció. Érdekes világkép ez, hiszen míg magában rejti a számunkra még kifürkészhetetlen célt – amelyet a szimuláció megteremtői, a „kódoló istenek” tudnak csak, de legalább van valamilyen értelme az emberi létezésnek –, addig a posztmodern korszaknak megfelelően mátrixszá degradálja saját világunkat. Amely végül is csak egy a sok közül, így szinte lehetetlen az univerzális valóság megismerése. A muskizmus tehát rengeteg aspektust villant meg a korszellemből, sőt, zseniálisan használja és alakítja azt. Musk: a valóságot gyártó nagyiparos Musk online jelenléte, kommunikációja azonban már ízig-vérig a posztmodern korszakát idézi, amelyet hívek már-már szektára hasonlító áhítatos tömege követ. Akik térítő módjára végzik tevékenységüket a Twitteren és a TikTokon. Teslát birtokolni nem befektetés, hanem maga a nagybetűs identitás. Minden márkamenedzser álma ez, de keveseknek sikerült ezt ilyen mértékben megvalósítani. Musknak pedig nem szükséges megmagyaráznia semmilyen kijelentését, hisz a vizionárius cégvezetők osztályrésze a valóság úgymond lazán történő kezelése. Valamilyen beígért fejlesztés éveket késik? Valamelyik projektet már-már titokban törölni kell? Míg 20-30 éve a világ legnagyobb értékű autógyártójának vezetőjét a szokásos éves késések miatt valószínűleg szétszedték volna a befektetői, mára ezekkel senki nem törődik igazán. Az egyetlen látható és valósnak tekintett mérőszám, a tőzsdei árfolyam ezt a viselkedést maximálisan vissza is igazolja, szentesíti azt. Konklúzió Ezúttal legyen a következtetés is olyan, mint a korszellem: mindenki azt vonja le belőle, amit szeretne. Hisz a post-truth világában az igazságból is pont annyi van, ahány ember. Ha valaki Tesla részvény befektetésben gondolkodna, akkor erősen javasolt Elon Musk varázsának „hőmérőzése”, esetenként sokkal jobban, mint a negyedéves jelentések böngészése. Aki túl földhözragadt módon az utóbbit tette, az garantáltan hatalmas nyereséget hagyott ki, aki pedig az előbbi alapján befektetett, annak ez a dal ajánlható. "
"129","Világi Balázs","Amint azt Keynes (1937), Kindleberger (1978) és Minsky (1978) írásai is bizonyítják, régi gondolat a közgazdaságtudományban, hogy a pénzügyi piacok hangulatváltozásai szoros kapcsolatban vannak a makrogazdasági konjunktúrával. Ugyanakkor nagyon sokáig hiányzott ennek a felismerésnek a precíz elméleti megalapozása és empirikus bizonyítása. Ezzel szemben jelenleg egyre intenzívebb kutatás folyik ebben a témában. Erre példa Pflueger, Siriwardane és Sunderam (2020) friss tanulmánya, ami Quarterly Journal of Economics-ban, a jelenleg legjobbnak tartott közgazdasági szakfolyóiratban jelent meg. A szerzők nagyon alapos ökonometriai vizsgálatokkal támasztották alá a makrogazdaság és pénzügyi piacok kockázatértékelése közötti kapcsolatot. A pénzpiaci szereplők kockázatérzékelésére bevezettek egy új, price of volatile stock-nak (PVS, volatilis értékpapírok relatív ára) elnevezett, megfigyelhető, mérhető változót, és megmutatták, hogy az szoros kapcsolatban van a makroökonómiai ingadozásokkal. Először gondoljuk végig, hogy a PVS milyen kapcsolatban van a kockázatértékeléssel. Az egyszerűség kedvéért tegyük fel, hogy kétféle vállalat van: a nagyon és a mérsékelten kockázatos. A nagyon kockázatos vállalatok profitkilátásai sokkal jobban függenek bizonyos véletlen faktoroktól, mint a kevésbé kockázatosak esetében. Ha a gazdasági szereplők úgy ítélik meg, hogy a véletlen faktorok szórása csökken, azaz csökken az általános gazdasági kockázat, akkor mindkét vállalat típus esetében nőni fognak a beruházások, de a nagyon kockázatos vállalatok esetében nagyobb lesz a növekmény, hiszen a kockázat csökkenése őket nagyobb mértékben érinti. Már James Tobin (1969) cikkében rámutatott, hogy a vállalatok tőzsdei értékének és tőkejószágai könyv szerinti értékének a hányadosa – amit Tobin Q-nak nevezett – szoros összefüggésben van a beruházási aktivitással. Ha Q nagy, akkor érdemes beruházni, ugyanis a vállalat tőzsdei értéke a profitvárakozásokat tükrözi, a könyv szerinti értéke pedig azt, hogy az adott vállalkozást mekkora költséggel lehet elindítani. Ha a profitvárakozások magasak a költségekhez képest akkor érdemes beruházni. Az eddigiek alapján elmondhatjuk, hogy ha a gazdasági szereplők értékelése szerint csökken az általános gazdasági kockázat, akkor nőnek a beruházások és az átlagos Q, de a nagyon kockázatos vállalatok beruházásai és Q értéke jobban nő, mint a kevésbé kockázatosaké. Definiáljunk a PVS mérőszámot úgy, hogy a mérsékelten kockázatos vállalatok átlagos Q értékének a reciprokából kivonjuk a nagyon kockázatos vállalatok átlagos Q értékének a reciprokát. Az eddigiek alapján, ha csökken a gazdasági szereplők által érzékelt kockázat mértéke, akkor a PVS nőni fog, hiszen a nagyon kockázatos vállalatok inverz Q értéke jobb fog csökkenni. További hatása az érzékelt kockázat csökkenésének a kockázatmentes kötvénykamatláb növekedése. Ugyanis, ha a kockázat csökkenése miatt nőnek a beruházások, és a befektetők több részvényt vásárolnak, akkor csökken a kötvények iránti kereslet, tehát csökken az áruk, és nő a kamatuk. Természetesen az eddig vázolt folyamat nemcsak az értékpapírok áraira hat, hanem az egész makrogazdaságra hatással van, hiszen a beruházások alakulása fontos mozgatója a makrogazdasági konjunktúrának. Az eddig tárgyalt mechanizmus bármennyire is hihető és intuitív, mégis csak egy teoretikus spekuláció; Pflueger, Siriwardane és Sunderam fő eredménye mindennek a módszertanilag rendkívül alapos empirikus verifikálása. Mindenekelőtt azt kellett megvizsgálniuk, hogy a PVS mutatószám valóban kapcsolatban van-e a gazdasági szereplők kockázatérzékelésével. Első lépésként Egyesült Államokbeli tőzsdei és vállalati adatokat felhasználva megkonstruálták a PVS 1970 és 2016 között negyedéves idősorát. Majd ezt összevették a legkülönbözőbb kockázati mérőszámok idősorával. Emlékeztetőül: ha a kockázat alacsony, akkor a PVS magas, tehát negatív korrelációt várunk. Mindezt a szerzőknek sikerült is igazolni, tehát a PVS valóban érvényes indikátora a kockázatérzékelésnek. A vizsgálathoz felhasználtak az opciók implikált volatilitásán, kérdőíves felméréseken és modellszámításokon alapuló kockázati mérőszámokat, és ezek mind alátámasztották a PVS alkalmasságát. Következő lépésként a szerzőknek igazolniuk kellett, hogy a kockázatérzékelés változása hatással van a makrogazdaságra. Egyrészt, igazolták, hogy a kockázatmentes kamatláb nő, ha PVS nő, azaz, ha kockázat érzékelt mértéke csökken. Másrészt, megmutatták, hogy ha a PVS mutató egy sztenderd hibányi nagysággal nő (azaz, ha csökken az érzékelt kockázat), akkor a beruházás/tőke arány 0,4 százalékkal nő a következő év során. Ugyanezen az időtávon a reál GDP 0,6 százalékkal nő a potenciális outputhoz képest, továbbá a munkanélküliség 0,3 százalékkal csökken. Eredményeik szerint a beruházások és a munkanélküliség kapcsolata a PVS-el kétszer olyan erős, mint a kapcsolatuk az aggregált tőzsdeindexszel. Az eddig tárgyalt empirikus eredmények nem érintették azt a kérdést, hogy a gazdasági szereplők kockázatérzékelése mennyire objektív. A eddigiek éppen úgy konzisztensek lehetnek a racionális várakozások hipotézissel, mint a viselkedési közgazdaságtan korlátozottan racionális világképével. Viszont a bevezetőben idézett Keynes, Kindlberger és Minky állításai nemcsak arra vonatkoztak, hogy a kockázatérzékelés jelentős mértékben mozgatja a makrogazdaságot, hanem határozottan úgy gondolták, hogy a gazdasági kockázatérzékelés meglehetősen szubjektív és kevéssé racionális. Tehát a makrogazdasági ciklusokat gyakran irracionális hangulatváltozások generálják – ezt hívta Keynes animal spirit-nek. A tanulmány egyik legizgalmasabb része ennek a problémának az empirikus vizsgálata. Racionális várakozások esetén a gazdasági aktorok minden rendelkezésre álló releváns információt felhasználva, mérnöki precizitással készítik a kockázatra vonatkozó becsléseiket. Tehát a kockázatérzékelésük csak akkor változik, ha addig még nem ismert váratlan új eseményre vonatkozó információhoz jutnak. Ebből adódóan racionális várakozások esetén a kockázati becslések revíziója előrejelezhetetlen. Ezzel szemben a szerzők azt találták, hogy a PVS magas értékei – ami alacsony kockázatot indikál—megbízhatóan jelzi előre, hogy a kockázati várakozásokat felfelé fogják revideálni a következő két-három negyedéves horizonton. A szerzők azt is megmutatják, hogy a kockázati becsléseket az új hírek mozgatják, de szemben a teljes racionalitás implikációival a gazdasági szereplők túlreagálják, „túl extrapolálják” a híreket. Tehát összességében elmondható, hogy a szerzők a legmodernebb közgazdasági eszköztárat alkalmazva alátámasztották Keynes, Kindleberger és Minsky klasszikus sejtését, ami szerint a gazdasági szereplők gyakran irracionális hangulatváltozásai jelentős mértékben befolyásolják a makrogazdasági konjunktúrát. "
"130","Gánics Gergely","Az inflációs várakozások jelentősége Az elmúlt évtizedekben jelentős változásokon ment át a jegybankok kommunikációja: a világ vezető jegybankárai igyekeznek minél pontosabban elmagyarázni egy-egy döntésük hátterét, ezzel is erősítve a bank hitelességét és kiszámíthatóságát. A globálisan meghatározó jegybankok jelentős része (így például a Fed és az EKB) az inflációs célkövetés különböző változatait követik a stratégiájukban. Rendkívül leegyszerűsítve ezen rendszerek úgy működnek, hogy ha a döntéshozó úgy látja, hogy az infláció a jövőben releváns időhorizonton a cél fölé emelkedne, akkor kamatot emel, ha az infláció a cél alá süllyedne, akkor pedig kamatot csökkent. Ezzel párhuzamosan a monetáris politika a várakozások menedzselésén, és különösen az inflációs várakozások horgonyzásán keresztül is kíván hatni a jelen- és jövőbeli gazdasági folyamatokra.[1] De mi a helyzet akkor, ha a döntéshozó úgy látja, hogy: Ebben az esetben különösen felértékelődik a jegybanki kommunikációs csatorna jelentősége. Hogyan lehet befolyásolni a háztartások inflációs várakozásait? Coibion, Gorodnichenko és Weber 2019-es tanulmányukban azt vizsgálták egy nagy, 20 ezer feletti választ tartalmazó, reprezentatív mintás kísérletben, hogyan lehetséges a háztartások inflációs várakozásait befolyásolni. 2018 május-júniusban egy online kérdőív segítségével felmérték az egy évre előretekintő inflációs várakozásokat és a Fed inflációs céljával kapcsolatos ismereteket. Az inflációs várakozások átlaga 2,5 százalék volt, miközben az aktuális infláció 2,3 százalékon állt. Az inflációs céllal kapcsolatban a válaszadók kb. 20 százaléka választotta a helyes, 2 százalékos választ, és mintegy 40 százalékuk szerint a Fed inflációs célja 10 százalékos vagy annál magasabb. Ezután véletlenszerűen 9 csoportba osztották a válaszadókat, és 8 csoportnak különböző információkat adtak (például az elmúlt egy év átlagos inflációjának értékét, a munkanélküliség aktuális értékét, a legfrissebb FOMC közleményt, egy cikket a USA Today napilapból), azzal a céllal, hogy megmérjék ezeknek az inflációs várakozásokra gyakorolt hatását. A kilencedik csoport nem kapott plusz információt, ők voltak a kontroll csoport. A felmérést megismételték 3 és 6 hónappal később, hogy követni tudják a kommunikációs hatás perzisztenciáját. Számos rendkívül érdekes eredményt kaptak, melyekből a teljesség igénye nélkül álljon itt néhány. A fenti eredmények alapján úgy tűnik, hogy ahhoz, hogy a jegybank sikeresen befolyásolja a háztartások várakozásait, szükséges lehet az információk folyamatos közlése, lehetőleg egyszerű formában (1. és 3. pont), illetve a célközönség demográfiai és anyagi viszonyait (4., 5. és 6. pont) figyelembe vevő kommunikáció a megfelelő csatornán (2. pont) keresztül. Utóbbi gondolat kapcsán a cikk szerzői megemlítik, hogy a Jamaikai Központi Bank videoklipekkel is kommunikálja az inflációs célkövetési rendszer lényegét, így a bejegyzés címének megfelelően álljon itt egy könnyedebb YouTube videó: "
"131","Neszveda Gábor","Az Exchange-Traded Fundok (ETF) egy egyszerű passzív befektetést kínálnak, amelyek mára már olyan sikeresek lettek, hogy a tőzsdei kereskedés egyik legnagyobb részét teszik ki. Az ETF termékek alapvető gondolata, hogy nagyon nehéz például megvenni az egész piacot, ezért létrehoznak egy ETF-et, ami a teljes piacból arányosan tartalmaz részvényeket. Emiatt, ha valaki ebbe az ETF-be fektet, az olyan, mintha a piacba fektetne, de ehhez nem kell drágán és nehézkesen minden részvényből arányosan vásárolnia, elég az ETF-ből. A gondolat egyszerű – népszerű termék is lett az ETF. Hamarosan megjelentek a “turbó” változatai is, amelyek már azt ajánlják, hogy a mindenkori piaci mozgás kétszeresét vagy háromszorosát biztosítják a befektetők számára. Ezek a termékek viszont már sok kérdést vethetnek fel. Ezek közül ebben a cikkben egyre hívnám fel a figyelmet, ami minden körülmény között felmerülhet. Ahhoz, hogy megértsük a problémát, vegyünk egy ETF-t, ami azt ajánlja, hogy a piaci mozgás háromszorosát biztosítja, és tegyük fel, hogy nincs kezelési költség, és tényleg tökéletesen le tudja követni a piaci mozgást minden nap (a napi portfolió-kiigazításoknak köszönhetően). Ebben az esetben mit várunk az ETF hozamától, ha a piac összesen 1 százalékot csökkent az elmúlt két napban? A legintuitívabb válasz talán a 3 százalékos csökkenés. Hiszen 1 százalékkal csökkent a piac és az ETF a piaci mozgások háromszorosát kínálja. Ezzel szemben ez az érték akár 9 százalékos csökkenés is lehet a 3 helyett. Hogyan lehetséges ez? Ha ez igaz, akkor átverik a befektetőket? Ha ez megtörténhet, szabad-e egyáltalán ilyen termékeket engedélyezni? Ilyen és ehhez hasonló kérdések merültek fel a befektetőkben és a szabályozókban az USA-ban, főleg a 2008-as pénzügyi válság után, amikor kifejezetten gyakoriak voltak az ilyen jelenségek. De pontosan mi is okozza ezt a különbséget? A kulcs, hogy ez az ETF naponta biztosítja a piaci mozgás háromszorosát, ami nem egyezik meg a hosszabb tartási idő piaci hozamának háromszorosával. Vegyük a következő példát: legyen az adott ETF értéke 100, és az első nap menjen fel 10 százalékkal az értéke, majd csökkenjen 10 százalékkal. Ekkor a piaci mozgás alapján 100*1,1*0,9=99, azaz 1 százalékkal kevesebb lenne az értéke. Ha naponta garantálja a háromszoros hozamot, akkor az azt jelenti, hogy az értéke 30 százalékkal nőtt, majd 30-cal csökkent a két nap alatt, ami 100*1,3*0,7=91, azaz 9 százalékos csökkenés. Jól látható, hogy korrekt módon járt el az ETF-t kínáló, mégis nagyon furcsa érték lett belőle. Számos kutató figyelt fel erre a kihívásra, és próbálták jobban megérteni, kifejezetten a 2008-as válság kontextusában. Az első és legfontosabb eredmény, hogy az ilyen befektetések hozama nagyon függ attól az úttól, ahogyan eljut egy adott hozamig (path-dependent). Ezen belül is minél nagyobb a piaci mozgás, annál kevésbé lehet garantálni a hosszú távú hozamok pontosságát, ami felveti a kérdést, hogy hosszú távú befektetésekre egyáltalán alkalmas-e egy ilyen termék (például Avellaneda és Zhang, 2010; Jarrow, 2010; Charupat és Miu, 2011). Viszont az is kiderül a kutatásokból, hogy rövidtávon ezek a termékek pontosak (például Tang és Xu, 2013). Van, aki pedig kifejezetten amellett érvel, hogy ezek a problémák csak nagyon nagy volatilitás mellett jelennek meg, mint például a 2008-as válság idején, míg normál időszakokban ezek a termékek még hosszú távon is jól követik le az ígért hozamokat (Loviscek és Xu, 2014).  Összességében nehéz megítélni, hogy a bemutatott probléma elegendő lenne-e arra, hogy szigorítsák az ilyen termékek kínálatát, de az biztos, hogy aki ilyen termékekbe fektet, mindenképp legyen tisztában a veszélyeivel, ellenkező esetben könnyen érheti kellemetlen meglepetés. "
"132","Baranyai Eszter","Szombaton visszaköszönt a meleg, nyári idő néhány órára. Az Országos Meteorológiai Szolgálat térképei alapján a következő 1-2 hétben a 20 éves átlaghoz képest némileg magasabb hőmérsékletre számíthatunk. Talán lesz még szerencsénk vénasszonyok nyarához az idén. A ‘vénasszonyok nyara’ kifejezés pontos eredete egyébként ködbe veszett, mindenesetre számos elmélet kering róla. Az egyik szerint a német ‘Altweibersommer’-ből eredeztethető. A Weib valóban nőt jelent, csakhogy itt egyes vélemények szerint eredetileg a weben (szövés) szóból jön, amely az ökörnyálra utal – a sok finom pókhálóra, amelyet visz az őszi szél, és amely segítségével a pókok egyik területről a másikra vándorolnak. Egy másik vélemény a kifejezés eredetét az idősödő, fázó, de a nyári hőséget sem szívlelő hölgyekkel hozza összefüggésbe, akik a kellemes őszi napokon gyakran ültek ki a portájuk előtt található padokra. Akár ez utóbbi interpretáció tűnik a legmeggyőzőbbnek, akár nem, magunkon is megfigyelhetjük, hogy különféle tevékenységeink elvégzéséhez számít a hőmérséklet; létezik olyan, hogy optimális hőmérséklet. Úgy tűnik, nincs ez másképp a gazdaságnál sem. Egy, a rangos Nature folyóiratban megjelent tanulmány szerint a gazdaság termelékenysége a 13 °C fokos éves átlaghőmérsékletnél tetőzik (Burke és szerzőtársai, 2015). Mind hidegebb, mind melegebb átlaghőmérsékletnél alacsonyabb a produktivitás. Az évi középhőmérséklet és a gazdasági növekedés közötti kapcsolat Forrás: Burke és szerzőtársai (2015) 2. ábra. A nem-linearitás talán nem is annyira meglepő, a magasabb hőmérsékletnél jelenlevő meredek esést pedig számos gazdasági termelési tényezőnél ki tudták mutatni: munkakínálatnál, munka termelékenységénél, terméshozamnál stb. Termelési tényezők és a hőmérséklet Forrás: Burke és szerzőtársai (2015) 1. ábra. Érdekesség, hogy a tanulmány szerzői szerint általánosítható ez az eredmény a világ országaira: gazdagra, szegényre, gazdaságuk egészéhez képes jelentős, illetve kevésbé jelentős agrárgazdaságokkal rendelkezőkre egyaránt. A világ gazdasági outputjának oroszlánrészét azok az országok adják, ahol az éves átlaghőmérséklet 10 és 15 °C fok között van. A világ népességeloszlására már ugyanez nem mondható el: az emberek jelentős hányada olyan országokban lakik, ahol ez az érték 20-28°C fok. A globális felmelegedéssel, illetve az elmúlt évtizedek technológiai fejlődésével kapcsolatban felvetődhet a kérdés, hogy vajon ma kevésbé befolyásolja-e a hőmérséklet a gazdaság termelékenységét, mint néhány évtizede, megváltozott-e a kapcsolat. Magyarországon például 1980-tól kezdetét vette egy intenzív melegedés, amely az azelőtti évtizedekben nem volt megfigyelhető (Lakatos és szerzőtársai, 2018). Vajon adaptálódtunk-e? A Nature cikk kutatói az adatokat 2010-ig vizsgálták, és az 1960-89-es, valamint az 1990-2010-es adatok lényegében azonos következtetéshez vezetnek, nincs érdemi különbség. Ez arra utal, hogy 2010-ig legalábbis nem változott meg a kapcsolat. Magyarország szempontjából a tanulmány fent említett következtetései alapvetően pozitívak. 2018 és 2019-ben is az évi középhőmérséklet 12°C körül alakult (OMSZ, 2020a). A Világbank térképén is látszik, hogy középhőmérséklet szempontjából a szerencsés országok közé tartozunk. Évi középhőmérséklet a világ országaiban Forrás: World Bank: https://climateknowledgeportal.worldbank.org/country/hungary/climate-data-historical  A trend viszont alapvetően növekvő. A 20. század elejétől nézve az 1990-es évekig nagyon ritkán haladta meg a 11°C-ot az évi középhőmérséklet Magyarországon, a 9°C alatti érték viszont kevésbé ment ritkaságszámba (OMSZ, 2020a). 2000 óta egy év kivételével mindvégig 10°C felett alakult a középhőmérséklet, és az utóbbi két évben az elmúlt évszázadban először haladta meg a 12°C-ot.  A klímakutatók szerint a Kárpát-medence térségében a hőmérséklet emelkedése 20-30%-kal meg fogja haladni a földön átlagosan tapasztalható melegedést, és a század végére elképzelhető egy mintegy 3.5°C-kal magasabb középhőmérséklet (OMSZ, 2020b). Ez pedig már a gazdaság szempontjából optimumnak tartott hőmérséklet fölé vinné térségünket. Ráadásul a középhőmérséklet mellett legalább annyira fontos a szélsőségek, illetve a nyári meleg vizsgálata. Magyarországon a melegedési tendencia a meleg szélsőértékek intenzitásában és gyakoriságában is megmutatkozik. A hőségnapok száma éves átlagban több mint 10-zel nőtt az elmúlt évtizedekben (Lakatos és szerzőtársai, 2018). És előretekintve, az éves középhőmérséklet növekedésen belül a nyári időszak melegedését prognosztizálják a legerőteljesebbnek (OMSZ, 2020b). A részletes gazdasági hatások előrejelzésétől, a kockázatok értékelésétől és a klímaváltozás komplexebb bemutatásától jelen blogcikkünkben eltekintünk. Mindenestre azt leszögezhetjük, hogy mint társadalom érdekünk – nem csak gazdasági szempontoktól vezérelve – mind a klímaváltozás hatásait enyhítő lépések bevezetése, mind a hatásokhoz való alkalmazkodás. Rövid távon pedig derűsek lehetünk hőmérséklet szempontjából legalábbis, hiszen az őszi hőmérséklet kedvez a termelékenységünknek. Nem csak az érett asszonyoké az a nyár! "
"133","Sebestyén Géza","A politikusokat sokszor nem korlátozza a matematika szigora vagy a számok logikája. Így volt ez 2009. február 16-án is, amikor Nancy Pelosi demokrata vezető fő érve Obama gazdaságélénkítő csomagjának mihamarabbi elfogadása mellett az volt, hogy a csomag hiányában minden hónapban 500 millió amerikai veszíti el a munkáját (az idézet megtalálható például itt). Amennyiben ez a becslés igaz lett volna, úgy valóban nem lett volna túl sok ideje hezitálni a képviselőknek, hiszen 11 éve az USA teljes lakossága alig volt több 300 milliónál. Ennek következtében nagyjából fél hónap után még a nyugdíjasok és a csecsemők is állás nélkül maradtak volna. Hasonló érzésünk lehet akkor, amikor a feltétel nélküli alapjövedelem (FNA) pártolóinak érveit hallgatjuk. Sokat beszélnek ugyanis az indokoltságáról, a vélt pozitív társadalmi hatásairól, az igazságosságról és a mélyszegénység megszűnéséről. A rendszer fedezetével kapcsolatban azonban jellemzően nem kapunk mást, mint homályos utalásokat. Most induló sorozatunkban az FNA eddig homályban maradó aspektusaival fogunk foglalkozni. Ebben az írásban azt vizsgáljuk, mit jelentene a magyarok számára a rendszer bevezetése akkor, ha annak költségeit minden évben szétosztanánk a társadalom egészére, annak teherviselő képességének megfelelően. A korrekció kizárólag jövedelmi ágon történik. Nem történik tehát sem monetáris, sem pedig hitelből történő finanszírozás, és nem alkalmazunk időbeni redisztribúciót sem. Vizsgálataink során csak a munkajövedelmi hatásokkal foglalkozunk. A nyugdíjas is állampolgár Az alábbi ábra azt mutatja, hogyan alakultak 2019-ben az éves nettó magyar jövedelmek forintban számítva: Éves nettó magyar jövedelmi percentilisek, forintban Forrás: Eurostat A jövedelemmel rendelkező magyarok 90 százaléka legalább havi nettó 88 ezer forint bevétellel rendelkezett 2019-ben. A medián jövedelem pedig (melynél a foglalkoztatottak fele többet keresett) havi nettó 156 ezer forint volt.[1] Az ábra természetesen csak a foglalkoztatottak jövedelmét mutatja. Ha azonban az FNA-ról beszélünk – mely minden állampolgár számára biztosít jövedelmet – akkor a fenti eloszlást a teljes magyar lakosság szemszögéből kell vizsgálnunk, és ezt kell összevetnünk az FNA bevezetése utáni helyzettel. A következő ábra ennek megfelelően a teljes magyar társadalom vonatkozásában veti össze az FNA bevezetése előtti és utáni helyzetet. A modell azon a feltételezésen alapszik, hogy minden magyar állampolgár havi nettó 50 ezer forint FNA-t kap, ennek anyagi terheit pedig a foglalkoztatottak fizetik magasabb lineáris adókulcson keresztül. Éves nettó magyar jövedelmi percentilisek, forintban jelenleg és havi nettó 50 ezer forint FNA bevezetése után Forrás: saját számítás Az ábrán minden magyar állampolgár megtalálható, így a gyermekek, a munkanélküliek és a nyugdíjasok is. Mivel jelenleg körülbelül 4,46 millió magyar foglalkoztatott van a 9,773 milliós társadalmon belül, a jelenlegi rendszerben a hazai lakosság közel fele nem rendelkezik munkajövedelemmel. Ez az oka annak, hogy a jelenlegi, FNA bevezetése előtti rendszerben a kék görbe az ábra felében nulla értéket mutat. Havi 50 ezer forint FNA bevezetése éves szinten 600 ezer forint plusz bevételt jelent minden magyar embernek. Azonban a bevételeket meg is kell finanszírozni. Jelen írásunkban a bevezetőben leírtaknak megfelelően azt tételezzük fel, hogy a rendszer terheit adott évben osztjuk szét a társadalomban. Ennek számos formája lehet (adók növelése, támogatások csökkentése), azonban mi az egyszerűség kedvéért annyit teszünk fel, hogy az újraelosztás a teherviselő képesség (a bevezetés előtti nettó jövedelem) arányában történik. A modell csupán a költségek szétosztásával számol, többlet költséggel vagy bevétellel nem. Azaz társadalmi szinten az FNA bevezetése előtt és után összességében ugyanannyi a teljes nettó jövedelem. Az természetesen várható volt, hogy az FNA bevezetése ebben a konstrukcióban elsősorban a magas jövedelemmel rendelkező magyarokat fogja súlytani. Az azonban már kevésbé, hogy lényegében minden magyar munkavállaló veszít ezzel a rendszerrel. A számok azt mutatják, hogy az FNA bevezetése ebben a konstrukcióban azt jelenti, hogy a foglalkoztatottak korábbi nettó jövedelmüknek kevesebb mint felét kapják az új rendszerben (kicsit precízebben korábbi nettó fizetésük 46 százalékát kapják készhez). Természetesen ők is kapják az alapjövedelmet, azaz a havi 50 ezer forintot, ez azonban majd minden munkával rendelkező honfitársunk esetében kevesebb, mint amennyit a nettó jövedelme csökkenése miatt veszít. Akik nem dolgoznak, azok természetesen egyértelműen jól járnak. Havi szinten 50 ezer forinttal több bevételük lesz. Aki most havi nettó 100 ezer forint körül keres (ez az ábrán az első decilis, melynek munkajövedelme van), annak az FNA bevezetése lényegében semmilyen hatással nincsen a költségvetése nagyságára. Aki most havi nettó 167 ezer forintot keres, annak az összes bevétele 24 százalékkal lesz kevesebb az új rendszerben (127 ezer forint). A most havi nettó 220 ezer forintot keresők az FNA bevezetése esetén csupán 152 ezer forintot vinnének haza (ez 31 százalékos csökkenés). Végül, aki most 311 ezer forinttal gazdálkodik havonta, az az új rendszerben már csak 193 ezer forint havi költségvetéssel rendelkezne (50 ezer FNA plusz 143 ezer nettó jövedelem). Azaz hiába kapná ő is a havi 50 ezer forint alapjövedelmet, 38 százalékkal kevesebb árut és szolgáltatást vásárolhatna havonta. Egy új magyar népvándorlás És a legjobban képzett, legnagyobb hozzáadott értékkel bíró szakemberekről még nem is beszéltünk. Az, aki most havi 405 ezer forintot visz haza, az FNA bevezetése után már csak 237 ezer forintot költhetne havonta. Egy ekkora nagyágrendű (42 százalékos) bevételcsökkenés pedig érthető módon elgondolkodtatná a jól kereső magyar munkavállalókat, és minden bizonnyal tömegesen vándorolnának külföldre. Másrészt a környező (vagy akár távolabbi) országok munkanélküli lakosai vélhetően ugyancsak tömegesen próbálnának meg magyar állampolgárságot szerezni, hiszen ekkora fix jövedelmet munka nélkül, csupán állampolgári jogon máshol nemigen szerezhetnek korlátlan időtávon. Hogy pontosan mi lenne ennek az új magyar népvándorlásnak az egyenlege, azt persze senki nem tudja. Az azonban egyértelmű, hogy pont azokat veszítené el Magyarország, akik a leginkább segíthetnék a rendszer fenntartását, és első sorban olyan állampolgárokkal bővülne a társadalom, akik a rendszernek terhet jelentenek. A következő ábra ezt a folyamatot próbálja szemléltetni. A modell mögöttes feltételezése az, hogy a jövedelmi eloszlás és az ország lélekszáma nem változik, azonban 4 millióra csökken a hazai munkavállalók száma. Más szavakkal ez azt jelenti, hogy 460 ezer munkavállalót veszítünk és ugyanennyi új, de munkával nem rendelkező embert kell a rendszernek eltartania. Éves nettó magyar jövedelmi percentilisek, forintban jelenleg és havi nettó 50 ezer forint FNA bevezetése, valamint az ez által előidézett népvándorlás után Bár az ábra sok szempontból meglehetősen konzervatív feltételezésekre épít (nem veszi például figyelembe, hogy az elvándorlás várhatóan nem egyenletesen érinti majd az egyes jövedelmi csoportokat, hanem első sorban a magasan kvalifikált munkaerőre fog koncentrálódni), az összkép mégis drámai. A munkával rendelkező állampolgárok bevételei hihetetlen mértékben csökkentek. A magyar társadalom 60 százaléka havi 50 ezer forint bevételből gazdálkodik, és csak a leggazdagabb 5 százalék rendelkezik nagyobb havi költségvetéssel, mint 150 ezer forint. Ki fizeti a számlát? Az írást Nancy Pelosi vicces elszólásával kezdtük. Fontos azonban látni, hogy az amerikai politikus tévedése nem járt semmilyen negatív hatással az amerikai állampolgárok életére. Sőt, az elszólás miatti médiafigyelem ráirányította a fókuszt egy aktuális és fontos problémára. Ezzel szemben a feltétel nélküli alapjövedelem konkrét és mérhető negatív hatással járna a magyar munkavállalók tömegeire, hiszen a bevezetése akár drámai módon is csökkentheti a magyar munkavállalók keresetét. Az ezáltal beindított népvándorlás pedig kétségessé teszi a rendszer fenntarthatóságát. Kérdéses ugyanis, hogy a havi bevételek zöld grafikonja szerinti alakulását a magyar társadalom mennyire tudná tolerálni. És még nem is beszéltünk a jól képzett honfitársaink elvándorlásának negatív hatásáról a nyugdíjrendszerre és az egészségügy finanszírozhatóságára. "
"134","Banai Ádám","Napjaink lakáspiaci folyamatainak alakulását a legjelentősebb mértékben alakító globális megatrend az urbanizáció. Míg 1960-ban a világ lakosságának nagyjából egyharmada élt városokban, addig mára a lakosság többsége városokba koncentrálódik. A népesség nagyvárosokba való tömeges beköltözése mögött két domináns tényező áll. A nagyvárosokban egyrészt a munkavállalási lehetőségek, másrészt a szolgáltatások – például egészségügyi és oktatási intézmények által kínált szolgáltatások, illetve szabadidős és szórakozási lehetőségek – jóval szélesebb köre érhető el. A városiasodásnak azonban – az életszínvonal szempontjából tagadhatatlanul kedvező hatásai mellett – számos kedvezőtlen következménye van. Az elmúlt években Európában az egyik ilyen negatív hatás volt a lakhatás elérhetőségének folyamatos romlása. A nagyvárosi lakáspiacokon – a jellegéből adódóan rugalmatlan, lassan reagáló kínálathoz képest – lényegesen gyorsabban megugró kereslet a lakásárak tartós és dinamikus emelkedéséhez vezetett. Az elszálló lakásárak pedig rontják a nagyvárosi lakások hozzáférhetőségét, különös tekintettel néhány társadalmi csoport, például a fiatalok vagy az egyedülállók számára. Egyre jellemzőbbé vált, hogy a fiatalok nem tudnak elköltözni a szülői házból: számos európai országban (így Magyarországon is) a harminc év alattiak kétharmada él még a szüleivel. Ebből kifolyólag pedig sokkal később indítják önálló életüket, és később alapítanak családot is. Budapest sem képez kivételt a főbb trendeket tekintve. A magas lakásárak miatti hozzáférhetőségi problémán túl a koronavírus-járvány, pontosabban a járványhelyzetben hozott korlátozó intézkedések a budapesti lakáspiac egy régi, de eddig kevésbé gyakran emlegetett problémájára is rávilágítottak. A karantén miatt otthonaikban rekedt emberek azzal szembesültek, hogy lakásaikkal minőségi szempontból is problémák akadtak. Otthonaik zsúfoltak, a terek kihasználtsága, tagolása nem optimális, és nem adnak lehetőséget a szabad levegőn való időtöltésre sem. A személyes élményeken túl az elérhető statisztikák alapján is kedvezőtlen összképet mutat a budapesti lakások összkomfortja. A 2015-ös lakásfelmérés tanulságai szerint a fővárosi lakások döntő többsége, közel 60 százaléka mindössze egy- vagy kétszobás, és a négy- vagy annál több szobás lakások részaránya is csak 14 százalék. A budapesti lakások csupán 65 százaléka számít megfelelőnek vagy kimondottan tágasnak, ezzel rosszabbul teljesítenek, mint a megyeszékhelyeken vagy egyéb városokban található lakások. Ugyancsak elmarad Budapest a többi várostól abban is, hogy csak a lakások feléhez tartozik terasz, még közös kerttel is csak a házak 45 százaléka rendelkezik. Ezek pedig sok esetben nem jelentenek valós rekreációs lehetőséget, mert kicsik és nincsenek funkciójuknak megfelelően kiépítve. A budapesti lakásállomány lassú megújulása miatt ezen a területen érdemi előrelépés nem történt az elmúlt években. A karantén és a bezártság hónapjai után érezhetően megváltoztak a nagyvárosiak, köztük a budapestiek preferenciái: az emberek valósággal kimenekültek városi otthonaikból. A nyár első heteiben erős kereslet mutatkozott a nyaralók iránt a Balatonon, a Velencei-tónál és a Tisza-tónál is. Közel 50 százalékkal többen érdeklődtek az eladó nyaralók iránt júniusban Veszprém megyében, mint egy évvel korábban. A kedvelt nyaraló helyek közelében lévő kiadó házak iránti kereslet pedig májusban és júniusban 70, illetve 50 százalékkal nőtt. Az igazán nagy kérdés – természetesen amellett, hogy meddig tart a járványhelyzet és az ehhez kapcsolódó korlátozások -, hogy a korábbi urbanizációs folyamat most látott megfordulása tartós lesz-e. Lesz-e dezurbanizáció, a városokból való tömeges kiköltözés? Választjuk-e a komfortosabb lakhatást az esetleges ingázás árán? Különösen érdekes ez a kérdés annak fényében, hogy a kutatások szerint, minél többet ingázik valaki, annál kisebb a szubjektív elégedettsége (Stutzer és Frey, 2008). Márpedig a nagyvárosokból való kiköltözés, a vidéki kényelem ingázással jár együtt. Ráadásul a tömeges kiköltözés nagy terhet ró a közösségre is, hiszen ehhez sokkal elszórtabban kell megfelelő infrastruktúrát kiépíteni (utak, közösségi közlekedés, óvoda, iskola stb.), ami drága és nem is hatékony. Vélhetően így a mostani rossz tapasztalat nem győzi le a gazdasági racionalitást, és a trend nem fordul meg. Éppen ezért fontos, hogy a lakásállomány megújulása felgyorsuljon, és az új fejlesztések nagyobb hangsúlyt fektessenek a közösségi terekre, a zöld felületek biztosítására. Már csak azért is, mert az elmúlt hónapok tapasztalata a munkavégzésről, illetve a munkavégzés helyszínéről is új képet adott. Így az otthon funkciója kibővülhet, amihez a mostani forma biztos, hogy nem megfelelő. "
"135","Kolozsi Pál Péter","A koronavírus-járvány egy olyan, korábban szinte elképzelhetetlen globális sokk, amely a közegészségügyi károk mellett évtizedek óta nem látott gazdasági pusztítást végez. A visszaesés mindenhol hatalmas, de vannak országok, amelyek jobban szenvednek, mint mások – és az egyes országokon belül is vannak olyan társadalmi csoportok, amelyek aránytalanul nagy terhet kénytelenek viselni a járvány, illetve az arra adott állami intézkedések következtében. Isabel Schnabel, az Európai Központi Bank igazgatóságának tagja egy minapi beszédében összegyűjtötte azokat az utóbbi időszakban született empirikus tanulmányokat, amelyek a koronavírus járvány és válság egyenlőtlenségi hatásaival foglalkoztak. Az alábbiakban a legérdekesebb eredményeket ismertetem, a kapcsolódó akadémiai tanulmányok Schnabel pontos hivatkozásai alapján visszakereshetők. Íme a gazdaság leállításának nagy vesztesei: A fentieket nyugodtan nevezhetjük riasztónak, hiszen az adatok arra utalnak, hogy a koronavírus-járvány az egyéb drámai hatások mellett a mai nyugati társadalmakat amúgy is jellemző társadalmi egyenlőtlenségek további erősödését okozza majd. Ez azonban bármennyire is tényszerű, nem automatizmus. Az adatokban a sorsszerűség helyett a feladatot is észrevehetjük, mégpedig kiemelten az oktatáspolitika és a családpolitika számára. Mert nemcsak a vírust legyőző vakcinát kell kifejleszteni és legyártani, hanem a társadalom amúgy is fel-felszakadozó szövetét is meg kell óvni. Egyik sem ígérkezik könnyű feladatnak. "
"136","Lehmann Kristóf","Az emberek jelentős része szereti a drámát, a thrillert és az izgalmakat. Egyesek sorozatot néznek, mások a kedvenc csapataiknak szurkolnak, megint mások színházjegyet vesznek, hogy kikapcsolódási céllal izguljanak. A mi szakmánkban ugyanezt a kellemes, felfokozott figyelmet eredményezi, amikor nehéz, beszorított helyzetben kell nagyot alakítani egy kiemelt szereplőnek, döntéshozónak. Ilyenkor különösen izgalmas benézni a függöny mögé, hogy a főszereplő és környezete mire készül, és a megvilágított színen hogyan hangzanak el a leginkább várt mondatok. A Fed szeptember 16-i ülése előtti helyzetben tapintható volt a feszültség, Powell elnök helyzetét a tripla satu képpel lehet leírni. Először is az USA-ban feszült pénzügyi piaci helyzet alakult ki az utóbbi hónapokban. Márciusban pénzügyi „flash crash” (gyors árfolyamösszeomlás) zajlott le, majd a fiskális és monetáris stimulust követően nemcsak, hogy helyreállt a bizalom, de pénzügyi buborékosodást idéző árfolyamemelkedés jellemezte az amerikai tőzsdét. Különösen igaz volt ez a techszektor papírjaira. Noha a reálgazdaságból jöttek be a borzalmas várakozásnál némileg jobb amerikai adatok, nehéz olyan fundamentális mutatókat találni, amelyekkel a historikus árfolyamcsúcsok igazolhatók lettek volna. Kialakult egy piaci vélekedés, ami a korlátlan pénzteremtés és korlátlan költekezés hitén alapult. Röviden: bármekkora fiskális költekezés végbemehet a fejlett országokban, a jegybankok korlát nélküli pénzteremtéssel felszívják azt. Ez a sok szempontból túlzó várakozás szeptember elejéig kitartott, de akkor az amerikai tőzsdeindexek korrigáltak. Ha valaki elhiszi, hogy a jegybanki pénzteremtés felhajtja az árfolyamokat, akkor azt is látnia kell a jegybanki politikákat ismerve, hogy ezt a szteroidot nem lehet a végtelenségig adagolni. Lévén, hogy bármely eszközárbuborék pénzügyi stabilitási veszélyt rejt. Ahogy pár héttel korábban az egykori New York Fed kormányzó Dudley elmondta, aggasztóak a tőzsdei árfolyamok. Korábban blogunkban is írtunk arról, hogy a tőzsde kiemelt fontosságú az USA gazdasága szempontjából, de látni kell, a jegybankok feladata a pénzügyi stabilitás fenntartása is. Az első satu pofái a pénzügyi piacokon alakultak ki. Másodszor, az inflációs ráta az utóbbi években a jegybanki cél alatt volt. Jay Powell a Jackson Hole-i szimpóziumon augusztusban az eddigi Fed mandátumok újradefiniálását jelentette be. Ez az inflációs célkövető rezsimből az inflációs átlag célkövető rezsim felé fordulást jelezte. Így azt jelentette be, hogy ha az infláció évekig cél alatt marad, akkor azt tartósan kompenzálni fogják felüllövéssel, így az inflációs ráták átlaga kihozza a 2 százalékos célt. Mindez erős visszhangot váltott ki, és megindult a találgatás, hogy hány év átlagában célozza majd az inflációt a Fed, milyen további lazítással fogják cél fölé emelni azt? A második szorító satu a túlzott várakozások felépülése volt a keretrendszerváltás kapcsán. Harmadrészt nehéz időben, az elnökválasztás hajrájában kellett dönteniük. Ez nem lehet szempont – gondolhatná bárki. Ugyanakkor, mivel felfokozott a társadalmi hangulat az USA-ban, a vírus hatására 10 millió fő fölötti a munkanélküliek száma, erőszakos tüntetésekről, fosztogatásokról láthattunk képsorokat, jelenleg minden gazdasági hír hatással van a kampányra. Ezt jól mutatja az is, hogy soha ennyi kérdés nem övezte a Fed politikájának jövedelemi és vagyoni egyenlőtlenségi hatásait. Mindez összefügg az utóbbi évtized generális mennyiségi lazításaival: az erős konjunktúra alatt folytatott mennyiségi lazítás a pénzügyi piacokon kötött ki, emelve a pénzügyi eszközök árát. A pénzügyi eszközök háztartások közötti eloszlása azonban nem egyenletes, sőt meglepően koncentráltan a leggazdagabb háztartások tulajdonában van (ahol meglepő módon jelentősen felülreprezentált az USA-ban az 55 év fölötti populáció). Így az eszközárak emelkedéséből azok profitáltak, akik nagy részvény és/vagy ingatlanportfólióval rendelkeztek. A Fed problémája, hogy az eszközvásárlásnál jelenleg nem látnak jobb alkalmazható eszközt a saját oldalukon. Powell ezért többször is hangsúlyozta, hogy a költségvetésnek kell szerepet vállalnia. És ezzel elértünk a harmadik satuhoz, amely abból épül fel, hogy a várt második fiskális stimulus a politikai viták miatt hónapok óta késlekedik, és ez még inkább a Fedre terelte a figyelmet, bízva abban, hogy jelzést küld valamilyen lazításról, például jelezve az agresszívabb jövőbeli eszközvásárlást. A függöny felhúzása előtt ebben a helyzetben kellett dönteni és kiállni a fénybe a sajtó elé Jay Powellnek. Lazító lépés vagy erős üzenet az első satu miatt nehezen volt elképzelhető, ugyanakkor a másik két satu miatt egyensúlyozni kellett. A szöveges összevetés alapján a gazdasági helyzetértékelés nyelvezete kedvezőbb volt, ami megerősíti a kilábalást, egyben indokolja, hogy miért nincs monetáris politikai változtatás. Ugyanakkor az inflációs átlag célzással kapcsolatos üzenetek már inkább csak egy kismértékű túllövést jeleztek csak („moderate”, amit kérdésre sem definiált). A legerősebbnek szánt üzenet az alapkamat nulla szinten tartására vonatkozó jelzés volt: a döntéshozók későbbre is tolták az első kamatemelést, 2023-ig nem várnak szigorítást. Mindez a felfokozott várakozások miatt a választások előtt könnyen piaci korrekciót eredményezhet, de egy biztos: az inflációs átlag célzás a sajtótájékoztató alapján nem keretrendszer váltás, csak egy lazábban értelmezett inflációs célkövetés duális mandátum mellett. Erősek a satuk. "
"137","Vonnák Balázs","Novemberre várható egy izgalmas könyv, Willem Buiter “Central Banks as Fiscal Players” című kötetének megjelenése. A világhírű közgazdász, aki jelenleg a Columbia egyetemen vendégprofesszor, de korábban tanított a Yale-en, az LSE-n és Cambridge-ben, volt MPC-tag az angol jegybankban, a 2010-es években pedig a Citigroup főközgazdászaként tevékenykedett, két éve Budapesten is adott elő az MNB tanszék Economania előadássorozatának keretében. A kötet, amely kézirat formájában itt érhető el, Buiter közelmúltbeli munkáit fogja össze egy egységes keretben. A keretet a költségvetés és a jegybank mérlegeinek összevont kezelése adja, felismerve és hangsúlyozva azt a tényt, hogy a jegybankok az állam részét képezik, többnyire állami tulajdonban is vannak, hiszen a pénzkibocsátás mindig is az állami szuverenitás egyik fontos kelléke volt. A konszolidált megközelítés természetesen nem jelenti azt, hogy a jegybankok ne lehetnének függetlenek, csak azt, hogy a pénzmennyiség kontrollja kihat a fiskális politika mozgásterére is. A fiskus és a jegybank konszolidált kezelése nem egyedülálló. Sargent és Wallace híres “kellemetlen monetarista aritmetikája” is hasonló megközelítést alkalmazott (Sargent és Wallace, 1984), ahogy a Modern Monetáris Elmélet hívei is. Utóbbival ellentétben Buiter formális levezetéssel mutatja be, milyen következményei vannak annak a ténynek, hogy egy monetárisan szuverén állam saját fizetőeszközében mindig fizetőképes, és milyen gazdaságpolitikai lehetőségek rejlenek ebben a szuverenitásban. Korunk nagy gazdaságpolitikai dilemmája sok országban, hogy a folyamatosan a kamat alsó korlátjába ütköző monetáris politika és az adóssághegyeket maga elő görgető fiskális politika tehet-e még bármit is a sorozatos recessziók elkerülése érdekében. Buiter szerint igen. Egyrészt, az alsó korlát kitolható, amire több javaslatot is megfogalmaz. Elismeri, hogy ezen technikák nem költségmentesek, azonban egy bizonyos pontig, amit még nem értek el, nagyobb hasznokkal kecsegtetnek. Másik fontos állítása, hogy a helikopterpénzként elhíresült, koordinált fiskális és monetáris lazítás még az alsó korlát elérése esetén is hatékony keresletélénkítő eszköz lehet. Ráadásul ahhoz, hogy a helikopterpénz működjön, nem kell irracionalitást feltételezni a gazdasági szereplőkről: teljesen racionális és végtelen ideig élő háztartások esetén is hatásos lehet. Ennek oka, hogy az államkötvénnyel szemben, amely pénzre szóló követelés, a modern pénz olyan vagyonelem, ami valójában nem kötelezettsége a konszolidált államháztartásnak. A pénz pénzre szóló követelés. Emiatt az állam pénzben történő “eladósodása” nem jár visszafizetési kötelezettséggel a jövőben. Természetesen egy helikopterprogram megvalósíthatósága olyan országokban akadályokba ütközik, ahol a monetáris finanszírozás tiltott (mint például az EU-tagállamokban). A könyv foglalkozik még az európai monetáris unió életképességével is, amivel kapcsolatban Buiter aggályainak ad hangot, ugyanis a jegybanki mérleg és a fiskális mozgástér összekapcsolódása a sajátos intézményi felállás miatt az eurozónában nem úgy működik, mint egy saját fizetőeszközzel rendelkező államban. A könyv kitér az árak meghatározódásának fiskális elméletére (‘fiscal theory of price level”) is, amit erős kritikával illet. Hogy a könyvben bemutatott gondolatok, ajánlások a gyakorlatba átültethetőek-e, vita tárgyát képezi és fogja képezni a jövőben is. Az viszont bizonyos, hogy az elmúlt bő 10 évben az anticiklikus gazdaságpolitikáról alkotott képünk gyökeres változásokon megy keresztül, és ebben Buiter munkássága megkerülhetetlen. "
"138","Tapaszti Attila","Véget ért a piaci kapitalizmus az USA-ban? – tette fel kollégám még júniusban a kérdést. Bejegyzésében felhívja a figyelmet arra a jelenségre, hogy „Ha nincs csőd (vagy érdemben kontrollált), és a Fed mindig újabb mérlegnöveléssel pumpálja fel az eszközárakat, akkor kevéssé éri meg vállalkozni. Miért kockáztasson és törje magát egy vállalkozó újabb és újabb innovációkon, ha a részvénypiacba fektetve újabb és újabb csúcsokra lehet számítani, miközben normál időben a kkv-szektort nem mentik ki a döntéshozók az USA-ban?” Az elmúlt napokban napvilágra került események az ún. „short gamma squeeze”-ről is ezt az állítást támasztják alá részben, ezért érdemes pár mondatban megemlékezni arról, hogy mi is történt. Hiba lenne azt gondolni, hogy a történelemben nem voltak hasonló időszakok, azonban ekkora méreteket öltve és a Fed által ennyire expliciten támogatva talán még nem volt soha ilyesmi tapasztalható. Nézzük, hogy a reálgazdasági befektetés és a „lassú” profit (valamint munkahelyek teremtése, produktív beruházások stb.) helyett milyen játékban is vett (vesz?) részt számos kisbefektető és pár globálisan is nagy szereplő. Lényeges, hogy nem tudni pontosan, hogy miért is emelkedtek egyes részvények árai ilyen ütemben, természetesen mindig lehetnek és vannak validnak tekinthető fundamentális magyarázatok is. De az alábbiak is szerepet játszhattak az emelkedésben, ha másban nem, a piacon uralkodó eufórikus narratívát erősen befolyásolják. Nagy önerősítő gamma eszkaláció   Számos véleményvezér írt különféle fórumokon az elmúlt hónapokban a kisbefektetői aktivitás erősödéséről, amelyet az ingyenes[1] platformokon kereskedett volumenek felrobbanása is alátámasztott. Továbbá erős trend a rövid lejáratú, egyedi részvényekre szóló opciók nyitott állományának soha nem látott szintekre történő drasztikus megugrása – amelyet egyes részvények árainak száguldása kisért -, ahogy ez az alábbi ábrán is látszik: Forrás: FT Korábban a megfigyelők többsége az opciós állományok megugrását is a kisbefektetők számlájára írta, amely javarészt igaznak bizonyult az eddig közzé tett adatok alapján. Azonban a hétvégén megjelent hírek szerint minimum egy jelentős szereplő is részt vesz ebben a játékban. Az éppen napvilágra került név a Softbank japán konglomerátum – a nevével ellentétben nem egy bank –, amely nagyon széles körű tevékenységi körrel rendelkező főként technológiai profilú vállalat (e-kereskedelem, mobil és internetes szolgáltatások, robotika, private equity befektetések technológiai cégekbe stb.)[2]. De miről is szól ez a stratégia, mi az a gamma és miért önerősítő? Az köztudomású, hogy az opció vételi/eladási jogot testesít meg egy bizonyos ár (strike), lejárat mellett egy adott termékre. Az opció vevőjének ez tehát egy lehetőség, az opció kiírójának pedig kötelezettség. Az opció ára a prémium, ennyiért vállalja az opció kiírója a kötelezettség teljesítését, míg az opció vevője számára ennyit ér ez a jog. Az árazás finomságait most félretéve elég annyit tudni, hogy az opció ára függ a jelenlegi piaci és a strike ár közti különbségtől, a lejárattól és az alaptermék volatilitásától: egyszerűen minél nagyobb a valószínűsége annak, hogy az opció lehívásra kerül a lejáratkor[3] annál többet ér az opció. De akkor mégis miért éri meg a piaci ártól meglehetősen messze levő strike árral, rövid lejárattal vételi opciókat venni, aminek a lehívási valószínűsége többnyire alacsony? A kisbefektetőket valószínűleg az opcióban rejlő hatalmas tőkeáttétel motiválja, azaz kis tőke mellett is jelentős lehet a nyereség, ha „kipörög a piros hetes”, azaz folytatódik az őrület a piacokon. Ez a lehetőség és a FOMO („fear of missing out”) jól ismert sürgető érzése több tíz millió kisbefektetőt csábított a piacra az elmúlt hónapokban.  De mi lehet ebben a stratégiában vonzó egy hatalmas cég számára? Azon túl, hogy felismerte a többi piaci szereplő motivációit és az abban rejlő momentumot? Egyes hírek szerint egy olyan piaci önerősítő folyamat beindítása, amely az opciókat kiíró dealerek tevékenysége generál. Ez az ún. delta és gamma fedezés. Egy kissé technikai rész következik, de szerencsére intuitív módon is értelmezhető: a delta egy érzékenységi mutató, de a témánk szempontjából a legegyszerűbb interpretációja az opció lehívásának valószínűsége[4]. Azaz például egy 20-as deltájú opció lehívási valószínűsége a piac szerint 20 százalék. Mit tesz tehát a vételi opció kiírója, ha fedezni akar? Az opció teljes névértékének a 20 százalékát megveszi, hisz ekkora valószínűséggel kell majd teljesítenie az opciót megvevő szereplő felé a kötelezettségét[5]. Miközben azonban alapterméket (mondjuk Apple részvényt) vesz, kvázi maga előtt tolja a piacot, hisz a részvény vételével pontosan az opció strike árának irányába nyomja az árat! Általában ezek a fedezeti vételek nem annyira jelentősek – egyrészt mert a rövid lejáratú, szélsőséges strike árú opciókat nem mindig fedezik teljesen, másrészt az alappiac nagyobb szokott lenni, mint az opciós – és így nem kapcsol be ilyen intenzitással ez az öngerjesztő folyamat. De mi van akkor, ha felrobban a piac, boldog-boldogtalan vételi opciókat és részvényeket vesz? Akkor bizony az opció kiírójának muszáj fedeznie magát, ráadásul egyre gyorsuló mértékben kell vennie a részvényeket. Ennek a gyorsulásnak a mértéke tulajdonképpen a gamma, amely a delta értékének változását adja meg az alaptermék (például Apple részvény) változásának függvényében. Magyarán, minél közelebb ér a piaci aktuális ár a strike árhoz annál többet (mert a gamma értéke növekszik, azaz gyorsulva változik ilyenkor a delta) kell vennie az adott részvényből az opció kiírójának ahhoz, hogy fedezze magát. Az elmúlt hónapok piaci száguldása után pedig a dealerek többsége „short gamma” helyzetbe került, amíg egyes részvények őrületes emelkedése rá nem kényszerítette őket, hogy zárják gamma pozíciójukat is és nagyobb tételeket vegyenek a piacon. Ezt használta ki a hírek szerint anevezett cég, és tett szert potenciálisan profitra. Fontos, hogy a folyamat nem csak az emelkedés irányában önerősítő, ha fordul a széljárás, a fenti lépések bizony visszájára fordulnak. Csak a rend kedvéért érdemes megemlíteni, hogy egyes piaci szakértők szerint a nagyobb cégek némileg szofisztikáltabb stratégiákkal[6] léptek a piacra, amelyek esetében a gamma értéke kisebb volt, mint a kisbefektetők pozíciói esetén. Az opciós piac és az alappiac arányainak felborulását az alábbi ábra szemlélteti (az utolsó adatpont júliusi az ábrán, valószínű az arány még jobban eltolódott az utóbbi időben)[7]:  Forrás: Goldman Sachs További jelenség az egyre rövidebb opciók arányának növekedése a teljes állományon belül, amivel olcsóbbá tehető a fenti stratégia végrehajtása: Konklúzió Az elmúlt években egyre több jele van annak globálisan, hogy a kapitalizmus tradicionális bővülési formái (reálgazdasági beruházások és abból származó profit stb.) sok helyen kimerülőben vannak. Ennek egyik jele korábban a részvény-visszavásárlások megugrása volt beruházások helyett, most pedig már egyes hatalmas cégeknél az abszolút spekulatív, nem fedezeti rövid távú opciók vételét látjuk a következő negyedéves eredmény puderezéséhez. A kérdés pedig mi más lehetne, mint hogy milyen új globális gazdasági és politikai környezet és monetáris keretrendszer lenne szükséges a helyzet megfordításához. Társadalmilag is előnyös, fenntartható helyzetet ugyanis pénzügyi „varázslatok” még soha nem okoztak a történelemben. "
"139","Vonnák Balázs","Hogyan szárnyalhat a Dow Jones tőzsdeindex, amikor az amerikai gazdaság még mindig padlón van? Köszönőviszonyban vannak-e egyáltalán a részvényárak a gazdasági fundamentumokkal? Ilyen és ehhez hasonló kérdéseket sokan fogalmaztak meg a koronavírus-járvány első hulláma alatt. Blogunkon is jelent meg vélemény ezzel a problematikával kapcsolatban. Írásomban nem egy újabb lehetséges magyarázatot szeretnék adni a rejtélyes “disconnectre”, hanem amellett szeretnék érvelni, hogy jó eséllyel nincs is semmiféle “disconnect”, pusztán a tankönyvi mechanizmusok érvényesülnek. Először is gondoljuk végig, mi határozza meg egy részvény árát! A tankönyvek szerint annak jövőbeli hozadékai, egész pontosan azok jelenértéke. Ezek a hozamok (vagy cash-flow) a részvényben megtestesülő tulajdonviszony tárgyának, vagyis a konkrét vállalatnak a teljesítményétől függenek. Ha jól megy a szekér, sok osztalékot tud fizetni a cég menedzsmentje, ha rosszul, keveset vagy semennyit. Az amerikai tőzsdeindexre (például az S&P 500) pedig tekinthetünk úgy, mint az amerikai gazdaságra szóló követelés értékére: ha jól megy az USA gazdaságának, magas az index, ha rosszul, alacsony. Nagyon fontos azonban, hogy nemcsak a jelenlegi, hanem a jövőben várható gazdasági teljesítmény is számít, még ha diszkonttal is. Ezért amikor gazdasági lassulás várható, a tőzsdeindex már akkor beszakadhat, amikor éppen csak megtörténnek az első elbocsátások a reálgazdaságban. Ennek megfelelően az index gyorsabban is magára találhat, mint a munkapiac. Nézzünk erre egy numerikus példát! Tegyük fel, hogy a gazdaság 4 perióduson keresztül korábbi kibocsátási szintjének 90 százalékára esik vissza, majd teljesen helyreáll, és a sokk előtti szinten működik az idők végezetéig. A részvények kifizetései is ezzel teljesen megegyező, 4 periódusig tartó 10 százalékos veszteséget szenvednek el. Azt is tételezzük fel, hogy az átmeneti visszaesés ténye az első recessziós periódusban válik nyilvánvalóvá, és mindenki tudja, milyen lesz a visszaesés lefutása. A diszkontáláshoz konstans 2 százalékos kamatot használtam. Az alábbi ábra mutatja a kibocsátás és a tőzsdeindex alakulását: Forrás: saját számítás A tőzsdeindex egyszerre esik be a termeléssel, azonban már a következő periódusban növekedésnek indul. Ennek oka, hogy a jövőbeli hozamok jelenértéke fokozatosan nő, hiszen az idő múlásával egyre több “rossz év” esik ki a cash-flowból, és egyre közelebb kerül a gazdaság teljes helyreállása. A válság kezdete utáni ötödik periódusban a termelés és a tőzsde is a sokk előtti szintre áll vissza. Természetesen a valóságban ezek a mutatók általában valamilyen növekvő trendet is tartalmaznak, de ez teljesen lényegtelen abból a szempontból, hogy a válság időszaka alatt egy nyomott gazdaságot és egy “szárnyaló” tőzsdét látunk egyszerre. Mindezt úgy, hogy a részvények értékét teljes mértékben a gazdasági fundamentumok határozzák meg. A reálgazdasági. Még látványosabb a “disconnect”, ha a gazdaság teljes helyreállásáig rajzoljuk ki az idősorokat, vagyis azt, ahogyan az elemző valós időben látja az eseményeket: Ez az ábra már kísértetiesen hasonlít azokra, amelyekkel a tőzsde önállósodását szokták demonstrálni. Ezeken mindig egy tőzsdeindex szerepel valamilyen, a reálgazdaság aktivitását reprezentáló mutatóval. Itt van például egy, amelyik a pénzügyi válság utáni időszakon mutatja be a jelenséget: Forrás: http://gccmarketanalytics.blogspot.com/2011/01/wall-street-vs-main-street.html Vagy egy másik, amely a Covid-19 járvány időszakát mutatja be, és Ricardo Caballero, valamint Alp Simsek friss tanulmányának motivációjában szerepel: Forrás: Caballero és Simsek: Monetary Policy and Asset Price Overshooting: A Rationale for the Wall/Main Street Disconnect, NBER Working Paper No. 27712., 2020. augusztus Ezek és a hasonló ábrák teljesen összhangban vannak a tankönyvi dinamikával. A fentebb bemutatott kis számítást még életszerűbbé lehet tenni trendek hozzáadásával, monetáris politikai reakcióval, vagy a kockázati prémiumok gazdasági válságok kezdetére jellemző megugrásával. Ez utóbbi még markánsabbá tenné a “disconnectet”, ugyanis az első periódusban jobban zuhanna a tőzsdeindex, és ennek megfelelően, amikor már csökken a bizonytalanság a válság várható lefutását illetően, meredekebben emelkedne vissza. De a cél itt nem a közelmúlt eseményeinek reljes rekonstruálása volt, hanem figyelemfelkeltés arra a tényre, hogy bár a narratívák fontosak a gazdaság működésében, sok esetben nem segítik, hanem épphogy gátolják az igazság feltárását és megértését. Ezt azért is nagyon fontos látni, mert a tőzsde szárnyalását és a gazdaság ezzel egyidejű gyengélkedését kézenfekvőnek tűnhet összekötni az amerikai társadalomban a mélyülő jövedelmi egyenlőtlenséggel, és ez szikra lehet az amúgyis már feszültségekkel teli légkörben. "
"140","Baranyai Eszter","Az amerikai állampapír túlzás nélkül a nemzetközi pénzügyi rendszer sarokköve; a világ leglikvidebb és az egyik legbiztonságosabb értékpapírjaként tartják számon. Külföldi jegybankok tartalékait, piaci szereplők likviditáspufferjeit fektetik ebbe. Fedezetként szolgál hitelezésnél, hozamai pedig benchmarkként a többi pénzügyi eszközhöz. Tipikus menedékeszköz bizonytalan időszakokban. 2020 márciusában a kezdeti – Covid-hatásokkal összefüggő és a várakozásoknak megfelelő – hozamcsökkenés és pénzbeáramlás után viszont hozamai hirtelen megugrottak, volatilitása megnőtt. Zavarok ezen a piacon az egész pénzügyi rendszerre, sőt a reálgazdaságra is gyorsan tovagyűrűzhetnek; a Fed nem is habozott sokat, gyors és jelentős intézkedéseivel (állampapírvásárlás, repóprogram, banki szabályozások lazítása) stabilizálta a piacot. USA állampapír hozamok Forrás: Fred A közelmúltban a kanári már elhallgatott egyszer a szénbányában? A 2019. szeptemberi emlékek még frissen éltek az emlékezetekben. Ekkor a repópiac zavarai utaltak dolláréhségre amerikai állampapír ellenében. A repó (értékpapír-visszavásárlás) lényege, hogy hitelért cserébe fedezetet (legtöbbször állampapírt) biztosít a hitelfelvevő fél. A piaci szereplőket és a Fedet is meglepte, hogy mekkorát ugrott a repó-kamatláb és a repó-volatilitás szeptember 16-17-én. A repópiaci zavarok gyorsan átterjedtek a Fed által különösen figyelt Fed funds piacra is. Szeptember 17-én, majd a következő napokban, hetekben a Fed aktív repó ügyleteivel (Fed nyújt hitelt), majd később értékpapírvásárlásaival igyekezett biztosítani, hogy elegendő dollárlikviditás legyen a rendszerben. USA állampapír repó kamatláb Secured Overnight Financing Rate Data; forrás: Federal Reserve Bank of New York Mi magyarázhatta a szeptemberi zavart? Való igaz, hogy szerencsétlenül egybeesett egy nagyobb állampapírkibocsátás a negyedéves vállalati adóbefizetés időszakával, és mindkettő a pénzügyi rendszerből likviditás (dollár) kivonásával járt. De ezek nem voltak váratlanok, önmagukban nem magyarázzák a zavarok egészét. Egyébként is a lividitáspuffereknek az állampapír is ugyanúgy részét képezi, mint a pénz (a pénzt bankok esetében itt alapvetően jegybanki tartalékként, sok más piaci szereplő esetében pedig bankszámlaként értjük). A repó zavarok mélyebb változásokra hívták fel a figyelmet.  A szénbányákban a mérőműszerek előtti időkben kanárit vittek le a bányászok, aki már kis szénmonoxid koncentrációnál is abbahagyja az éneklést. 2020 márciusa után visszatekintve, valami hasonló történhetett a 2019. szeptemberi repópiacokon. Mi változott meg a “mélyben”? Változások figyelhetőek meg mind a bankszektorban, mind azon túl. A bankok likviditáspufferében 2013 és 2019 között megtöbbszöröződött az állampapírok aránya, különösen magas arányt képviselve a legnagyobb amerikai bankok esetében. Ez összefügg a Fed mérlegszűkítő erőfeszítéseivel, 2018-tól pedig a jelentős amerikai állampapírkibocsátás is duzzasztotta a bankszektor állampapír-ellátottságát. A bankok likviditási szabályai ugyan az amerikai állampapírokat is ugyanúgy likvidnek tekintik, mint a jegybanki tartalékot, de a gyakorlatban a napközbeni fizetőképesség fenntartásához a bankok ez utóbbit részesítik előnyben. Szintén fontos, hogy a bankszektor 2008-at követő szigorúbb szabályozása a bankszektor értékpapírkereskedési tevékenységét, illetve az azzal összefüggő kockázatvállalási hajlandóságot csökkentette (erre már utaltunk egy korábbi cikkünkben is itt). A bankok állampapírfedezet mellett nyújtott hitel-, vagy aktív repó kínálata különösen olyan időszakokban csökkenhetett, amikor felértékelődött a jegybanki tartalékok szerepe (2019 szeptemberében a pénzügyi rendszerből kivont likviditás, 2020 tavaszán pedig a vállalatok dolláréhsége miatt). Végül pedig a korábbi években megszokott nagy jegybanki mérlegek és jelentős piaci likviditás miatt a banki pénzpiaci tevékenység jelentősége csökkent, ami akár a napi gyakorlattal kapcsolatos know-how eróziójához is vezethetett. Ez további magyarázatként szolgálhat arra, hogy miért csökkent a bankok apró piaci anomáliák kiaknázása iránti hajlandósága (például 2019 szeptemberében), még ha erre a szabályozás adott is teret. Mindeközben a hedge fund aktivitás nőtt. Itt két fejleményt emelnék ki. Egyrészt repók és határidős ügyletek adatai, valamint kvalitatív piaci információk alapján úgy tűnik, hogy az utóbbi években egyre több tőkeáttétellel finanszírozott relatív érték kereskedés zajlott le. Ezek lényege, hogy a hedge fund állampapírba fektet, amit nagyrészt repóval finanszíroz (vagyis hitelből vásárolja) és párhuzamosan a tőzsdei határidős piacon elad. A példa kedvéért képzeljünk el egy hedge fundot, amelyik 100 dollár értékű állampapírt vásárol, 98 dollárt belőle repóból (hitelből) finanszíroz, 2 dollárt pedig saját forrásból. Emellett a határidős piacon eladja az állampapírt jövő hónapos határidős lejárattal. Vagyis van egy long és egy short pozíciója (az egyik tranzakción nyer, ha az állampapír ára növekszik, a másikon pedig veszít). Fontos, hogy a spot állampapír és a határidős állampapír hozama együtt szokott mozogni, így kockázata látszólag minimális. Nyeresége pedig a kis hozamkülönbözet (drágábban ad, mint ahogy vesz) mínusz a finanszírozás költsége. Minél nagyobb a tőkeáttétel (minél inkább hitelből fedezi az állampapír-vásárlást), annál nagyobb volumben tudja ezt a kereskedést megvalósítani, és annál nagyobb a nyeresége is. Mivel az amerikai állampapír a leglikvidebb értékpapír, a repókban is nagy a fedezeti értéke (vagyis például 100 dollárnyi állampapír fedezetért lehet akár 99 dollárnyi hitelt is kapni). Első ránézésre a long-short kereskedési stratégia térnyerése nem feltétlenül aggasztó, hiszen összekapcsol piacokat, esetünkben a spot és a határidős piacot. A probléma akkor adódik, amikor a két eszköz – spot és határidős állampapír – közötti korrelációs kapcsolat megváltozik. Ez történt márciusban is: a határidős piacon gyorsabban esett a hozam (implied yield), ami a hedge fundoknál veszteségekhez és pótfedezeti felhívásokhoz vezetett. A magas tőkeáttétel miatt ez utóbbinak sokszor nem tudtak megfelelni, így pozíciójukat felszámolták, ez pedig további állampapír-eladásokat jelentett, ami az állampapír hozamának növekedéséhez, így újabb pótfedezeti felhívásokhoz, vagyis egy ördögi kör kialakulásához vezetett. Emellett fontos látni, hogy a relatív érték kereskedési stratégia nagyban támaszkodik a repópiacokra. A 2019. szeptemberi repópiaci zavaroknál is szerepet játszhatott a hedge fundok repófinanszírozás iránti növekvő kereslete, amelyet akkor különféle okokból nem, vagy csak nehezen elégített ki a többi piaci szereplő. A pénzpiaci alapok, amelyek a megelőző negyedévekben egyre több repófinanszírozást biztosítottak a hedge fundoknak, pénzkiáramlásoktól (vagyis saját befektetőik pénzkivételétől) félve és a hedge fundokkal szembeni hitelezési partnerlimitekhez közelítve hátrább léptek. A fent említett okok következtében pedig a bankszektor sem lépett helyükre. A másik fejlemény a hedge fund világban, hogy a szisztematikus alapok (systematic funds) összességében növekedtek.  Ezen hedge fundok kereskedését előre megadott szabályok határozzák meg, és egy részük rendszerszinten prociklikus hatásokhoz vezet (felerősítik a pénzügyi ciklusokat, vagyis vesznek, ha megy fel a piac, eladnak, ha esik). Ilyenek azok az alapok, amelyek az eszközök és a piac volatilitását figyelik (volatility control funds, risk parity funds). Nagyobb volatilitás esetében – amely tipikusan a piac esésekor következik be – eszközöket eladnak, tőkeáttételt csökkentenek. Ez történt 2020 márciusában is. Ez pedig tovább erősítheti a már említett ördögi kört. Mit jelent mindez? Mindkét alkalommal a Fed intézkedései stabilizálták a pénzügyi piacokat. Az (árjegyző) kereskedelmi bankok nem léptek be olyannyira a piacra, hogy az elegendő lett volna, illetve annyira, mint azt a 2008-as válságot megelőző szabályozói környezetben vártuk volna. Ezt tekinthetjük a szigorúbb banki szabályozói környezet mellékhatásának. Nem szabad azonban elfelejteni, hogy ezeknek a szabályoknak a 2008-asnál stabilabb bankrendszert köszönhetünk, ami a Covid-válság kirobbanásakor is nyilvánvalóvá vált. Március óta soha nem látott mértékben bővült a Fed mérlege, ami a piaci likviditással kapcsolatos problémákat elodázta, de meg nem oldotta. Sőt! A laza jegybanki politika az olcsó finanszírozáson (repón) keresztül nem szándékolt módon, de támogatja a tőkeáttétel-növekedést, vagyis a probléma hosszú távon nőhet. Véleményem szerint a Fed kérdésünkben a következő egymást nem kizáró opciók mentén gondolkodhat: "
"141","Világi Balázs","Aki tanult közgazdaságtant, biztosan találkozott az egyensúly fogalmával. Ha máshol nem, a bevezető mikroökonómia tantárgy keretein belül, ahol az egyensúly egy olyan stabil, statikus állapot, amikor a kereslet megegyezik a kínálattal, és ebben a „láthatatlan kéz” által kialakított egyensúlyban lényegében mindenki jól jár, mivel az Pareto-optimális. Sokaknak kizárólagosan ez az egyensúly fogalom él a fejében, és amikor a valóságban szembesülnek makroökonómiai problémákkal – ha máskor nem, a hírek olvasása közben –, akkor nyilvánvalónak tűnik számukra, hogy az állandóan változó, fellendülésekkel és válságokkal jellemezhető makrogazdaság nem írható le az egyensúly fogalmával. Ez azonban félreértés. Az egyensúly, mint elemzési eszköz jóval rugalmasabb fogalom annál, mint amivel a bevezető tankönyvekben találkozhatunk. Ebben a bejegyzésben az egyensúly-koncepció makroökonómiai alkalmazásának lehetőségeiről és határairól – mert természetesen azok is vannak – szeretnék írni. Mielőtt a lényegre térnék, pár mondatot írnom kell szaknyelvi kérdésekről. Sajnos esetünkben a magyar terminológia kevésbé pontos, mint az angol. Ennek a bejegyzésnek a tárgyát angolul equilibrium-nak nevezik. Ez eltérő fogalom attól, amit a magyar szaknyelvben olyan kontextusban használunk, hogy kiegyensúlyozott növekedési pálya, kiegyensúlyozott költségvetés, vagy egyensúlyban van a fizetési mérleg. Ezekre a fogalmakra az angol szaknyelv a balance, balanced kifejezéseket használja. Az equilibrium egy semleges leíró fogalom, a balanced-nak van értéktartalma, egy növekedési pálya vagy valamely pénzügyi pozíció fenntarthatóságát sugallja. Az egyensúlyra, mint elemzési eszközre akkor van szükségünk, ha a vizsgált probléma azért bonyolult, mert az elemzés során különböző irányú erők szimultán hatásait kell figyelembe venni és ezek kölcsönhatásaiként kialakuló helyzetet kell leírni. Ha csak egyirányú hatások játszanak szerepet, akkor valószínűleg se formális makroökonómiai modellre, se az egyensúly fogalomra nincsen szükség, verbális elemzéssel is célt érhetünk. A továbbiakban néhány ponttal illusztrálnám, hogy az egyensúly fogalma mennyivel általánosabb elemzési eszköz, mint azt a bevezető mikroökonómia tanulmányok alapján gondolnánk. A továbbiakban az egyensúly-koncepció makroökonómiai alkalmazásairól lesz szó, de általában is igaz, hogy az egyensúly fogalma a közgazdaságtanban jóval szélesebb az alapszintű tankönyvi példáknál. 1.) A makroökonómia egyensúly koncepciója tágabb fogalom, mint a klasszikus mikroökonómia egyensúly fogalma, aminek az a lényege, hogy a kereslet egy egyenlő a kínálattal. A makroökonómiai egyensúlyra érdemesebb úgy gondolni, mint a játékelméleti Nash-egyensúlyra. Ennek az a lényege, hogy az exogén tényezők változatlansága mellett egyik szereplőnek sem éri meg eltérni az adott egyensúlytól. Egy így értelmezett egyensúlyi állapotban nem felétlenül igaz, hogy minden piacon megegyezik a kereslet és a kínálat: létrejöhet úgy túlkereslet, vagy túlkínálat, hogy attól senkinek nem éri meg eltérni. Erre a legnyilvánvalóbb példák azok a makroökonómai modellek, amelyekben megjelenik a mukanélküliség, mint Shapiro és Stiglitz (1984) „efficiency wage” modellje, vagy Mortensen és Pissarides (1994) keresési munkanélküliségi modellje. 2.) A makroökonómiában egy egyensúlyi helyzet egyáltalán nem jelenti azt, hogy valamilyen ideális állapotról van szó. Már a bevezető mikroökonómia tananyagnak része az a fontos állítás, hogy tökéletes verseny esetén, ha nincsenek externáliák, akkor az egyensúly Pareto-optimális állapotot eredményez. De ha ettől a legkisebb mértékben elérünk, ez már nem igaz – például szintén a bevezető tananyag része, hogy monopóliumok esetén már társadalmilag nem optimális az egyensúly. A játékelméletből is ismert, hogy egy egyensúly nem feltétlenül optimális társadalmilag. A közismert fogolydilemma nevű játék jó példát ad erre: ugyan az egyensúlyi állapot egyik résztvevőnek sem jó, attól egyénileg nem éri meg eltérni egyiküknek sem, ezért a játék egyensúlyi kimenetele társadalmilag szuboptimális lesz. A makroökonómiai egyensúlyok sem feltétlenül optimálisak. Ez különösen a válsághelyzetek, illetve a válságok következményeinek elemzése szempontjából fontos. Sokan úgy vélik, hogy a válságokat vagy az azokat követő recessziókat csak nem-egyensúlyi jelenségekként lehet értelmezni. Ez azonban nincs így, például jónéhány olyan modell született a 2007-2008-as pénzügyi válságot követő tartós stagnálás magyarázatára, amelyekben az elhúzódó recesszió, mint szuboptimális egyensúlyi helyzet értelmezhető, ilyenek például Eggertson és Mehrortra (2014) vagy Benigno és Fornano (2018) modelljei. 3.) Az is gyakori félreértés az egyensúly koncepcióval kapcsolatban, hogy csak teljesen statikus helyzetek elemzésére alkalmas eszköznek gondolják. Ha ez valóban így lenne akkor az egyensúlyi elemzés tényleg alkalmatlan lenne a makrogazdaság vizsgálatára, hiszen az állandó mozgásban van. A makroökonómia elemzésekben az időt általában rövid egységekre (például negyedévekre) osztják fel, és egy ilyen egységen belül tételeznek fel egyensúlyt, de a különböző időegységekben kialakuló egyensúlyi helyzetek jelentős mértékben eltérhetnek egymástól. Az egyes időperiódusokban kialakuló egyensúlyokat egyaránt befolyásolják exogén és endogén tényezők, mint például az addig felhalmozott tőkemennyiség. Az ilyen módon szekvenciálisan kialakuló egyensúlyok az adott modelltől függően a legkülönbözőbb mintázatot követhetnek. Például, a legtöbb növekedési modellben a gazdaság pályája egy egyenletes pályát követ, de ez egyáltalán nem szükségszerű, csak speciális feltevések mellett lehet ezt garantálni. Általánosságban egy makroökonómiai modell egyensúlyainak a sorozata akár endogén módon ciklikus is lehet, sőt kaotikus viselkedést is produkálhat. Ráadásul ez nem is új kutatási területe a makroökonómiának, amint erről a Benhabib (1992) szerkesztette Cycles and Chaos in Economic Equilibrium című könyv is tanúskodik.[1] 4.) Tudományfilozófiailag érdekes vita, hogy a közgazdaságtudomány számára mi a gyümölcsözőbb, ha fizikai, vagy biológiai analógiákra épülnek az elemzései (vagy esetleg egyikre sem). Ebben a vitában itt és most semmiképpen nem szeretnék állást foglalni, csak azért említem meg, mert a biológiai megközelítés hívei gyakran kritizálják az egyensúlyt, mint elemzési eszközt, mivel az szerintük fizikai analógiákra épül. Helyette a biológia evolúciós megközelítését javasolják a közgazdasági elemzésekhez. A probléma ezzel az érvvel csak az, hogy az egyensúly fogalma és az evolúciós megközelítés egyáltalán nincsen egymással ellentmondásban. Az evolúció folyamata modern elemzésének egyik eszköze az evolúciós játékelmélet (lásd Weibull 1995), ami – mint a játékelmélet minden kiterjesztése – a Nash egyensúly továbbgondolásán alapul. Tehát az egyensúly koncepció, mint elemzési eszköz nem akadálya az evolúciós megközelítésnek.[2] Az eddigiekben az egyensúlynak, mint elemzési eszköznek a lehetőségeiről volt szó – természetesen számba kell venni a határait is. Ezek közül az első probléma az egyensúly lehetséges hiánya. Hogy egy modellben létezik-e egyáltalán egyensúly azt gyakran csak bonyolult matematikai közgazdaságtani eszközökkel lehet eldönteni. Mivel a személyes érdeklődésem inkább a makroökonómiai modellek gazdaságpolitikai implikációira, mint a matematikai közgazdaságtani eszközökre irányul, ezért erről a kérdésről ennél sokkal többet nem írnék. A saját szubjektív tapasztalatom azonban az, hogy a releváns makroökonómiai problémákhoz vizsgálatához általában lehetséges olyan modellt konstruálni, aminek létezik egyensúlya. Az egyensúlyi elemzésekkel kapcsolatos második probléma az egyensúly stabilitása. Az egyensúly definíció szerint egy olyan állapot, amitől semelyik szereplőnek nem éri meg eltérni, ha minden külső tényező változatlan. De nem mindegy, hogy ha az exogén faktorok kis mértékű változása kibillenteni a rendszert az egyensúlyból, akkor képes-e oda visszatérni vagy éppen ellenkezőleg eltávolodik az egyensúlyi helyzettől. Az előbbi esetben stabil az utóbbi esetben instabil egyensúlyról beszélünk. Ha az egyensúly stabil, akkor oda jó eséllyel képes eljutni a gazdaság és képes ott is maradni, az instabil egyensúlyokba viszont valószínűleg el sem jut, tehát azoknak jóval kisebb a gyakorlati relevanciájuk. Éppen ezért akkor igazán meggyőző egy egyensúlyi elemzés, ha képesek vagyunk belátni, hogy a kérdéses egyensúly stabil. De ez nem jelent azt, hogy az instabil egyensúlyok teljesen irrelevánsak – van, mikor bizonyos jelenségeket éppen ezzel tudunk magyarázni. Például, Brunnermeier (2009) megmutatja, hogy 2008-ban az általa loss-margin spiral-nak nevezett jelenség hogyan erősítette fel és változtatta rendszerszintű pénzügyi válsággá a jelzálog piaci buborék kidurranását. Itt lényegében arról van szó, hogy különböző tényezők hatására egy addig stabil egyensúlyi helyzet tulajdonságai megváltoznak, instabillá válik és a pénzügyi rendszer egyre távolabb kerül tőle. Ugyanis a „láthatatlan kéz” elkezdett perverz módon működni, az eszközár esések hatására a piaci szereplők nemhogy több eszközt nem vásároltak, hanem egyenesen fokozták az eladásaikat, ami további eszközár eséshez vezetett. A következő probléma a többszörös egyensúlyok kérdése. Ha egy rendszernek több stabil egyensúlya van, akkor az elemző számára komoly nehézséget okoz, hogy kiválassza, hogy melyik egyensúly a makroökonómiailag releváns. A probléma nem újkeletű, már Cooper és John (1988) felhívja a figyelmet a többszörös egyensúlyok létére. Ugyanakkor a többszörös egyensúlyok nemcsak elemzési problémát okoznak, hanem lehetőség is adnak bizonyos jelenségek megértésére. Benigno és Fornano (2018) már idézett modelljében két egyensúly van, egy normál növekedéssel és egy stagnálással jellemezhető. Hogy melyik egyensúly jön létre, az a gazdasági szereplők várakozásainak a függvénye. Ha azok – például egy pénzügyi válság hatására – pesszimistává válnak, akkor a gazdaság tartósan átkerülhet az alacsony növekedésű állapotba – a szerzők szerint ez egy lehetséges magyarázata a 2008 óta bekövetkezett tartós stagnálás közeli állapotnak. Végül szeretnék arra a problémára kitérni, hogy keveset tudunk arról, hogy az exogén tényezők megváltozása után a gazdaság mennyire gyorsan éri el az új egyensúlyi helyzetet. Persze, hogy ez mennyire releváns probléma, az most is nagyban függ a vizsgálandó kérdés jellegétől. Az előző példánál maradva, ha a kutatási kérdés az, hogy egy tartósan stagnáló gazdaság kimozdítható-e ebből a helyzetből egy fiskális expanzióval, akkor nyilván nem túl fontos, hogy a gazdaság pontosan melyik negyedévben érné el az alternatív magas növekedéssel jellemezhető egyensúlyt. Ezzel szemben, ha a gazdasági ciklusokat szeretnénk magyarázni, akkor nyilván nem mindegy, hogy mit gondolunk az egyensúlyi alkalmazkodás sebességéről. Elvileg a makrogazdaság negyedéves ingadozását interpretálhatjuk úgy, mint állandóan változó egyensúlyi állapotok sora, amit gyakran változó exogén tényezők okoznak, vagy úgy, hogy az ingadozások jelentős része abból adódik, hogy relative ritkább exogén változások hatására a gazdaság hosszasan keresi az új egyensúlyi helyzetet. A jelenleg legáltalánosabb makroökonómiai elemzési eszközök, a DSGE modellek az első interpretáción alapulnak, azaz feltételezik, hogy minden sokk után a gazdaság negyedéven belül megtalálja az új egyensúlyt. A probléma ezzel az, hogy ez tényleg csak egy puszta feltételezés, sem elméleti, sem empirikus érvek nem támasztják alá – igaz, nem is cáfolják. Ennek két oka van. Egyrészt, nagyon keveset tudunk a gazdasági rendszerek egyensúlyon kívüli viselkedéséről. Kvalitatív állításokat nehéz ezzel kapcsolatban tenni, mert matematikailag rendkívül bonyolult problémáról van szó. Ezért jobbára csak számítógépes szimulációkra hagyatkozhatunk, aminek sokáig akadálya volt a számítástechnika fejlettségi szintje. Szerencsére ma már nagy méretű virtuális gazdaságokat is lehet viszonylag hatékonyan szimulálni. Remélhetőleg lesz is előrelépés ebben a tekinteteben, az ágens alapú makroökonómia egy fontos elemzési eszköz lehet ennek a kérdésnek a mélyebb megértéséhez. Másrészt, az egyensúlyi alkalmazkodásról azért tudunk empirikusan nagyon keveset, mert az egyensúly egy nehezen megfigyelhető fogalom: a standard gazdasági adatok ismeretében – az extrém esetektől eltekintve – nem triviális egy piacról eldönteni, hogy éppen egyensúlyban van-e vagy sem. Bevallom, én nem is ismerek ilyen jellegű elemzéseket. A fenti példák illusztrálják, hogy az egyensúly koncepciónak megvannak a határai, ugyanakkor nem triviális dolog túllépni rajta, mert a lehetséges alternatív elemzési eszközök matematikailag, technikailag nagyon bonyolultak lennének. Mégis léteznek olyan makroökonómiai modellek, ahol a szerzők deklarálják, hogy nem alkalmazzák az egyensúly koncepciót az elemzéseikhez, mégsem ütköznek komoly technikai nehézségekbe. Nincs ez ellentmondásban az eddigi állításaimmal? A válaszhoz először emlékeztetnék a bejegyzés elején leírtakra: egyensúlyi elemzésre akkor van szükség, ha a vizsgált probléma olyan, hogy ellenkező irányú erők szimultán hatásait kell figyelembe venni, és ezek kölcsönhatásaként alakul ki a vizsgált szituáció kimenetele. Ha a vizsgált problémát úgy egyszerűsítjük le, hogy ezek nem állnak fenn, akkor nincs szükség egyensúlyi elemzésre. Például léteznek olyan makroökonómiai modellek, amikben lényegében minden kereslet determinált. Ezekben természetesen elkerülhető az egyensúly koncepció alkalmazása – más kérdés, hogy érdemes-e a makroökonómiai problémákat ilyen mértékben leegyszerűsíteni. Összegezve, ugyan az egyensúly fogalma nem egy tökéletes elemzési eszköz (van egyáltalán ilyen?), de a fürdővízzel együtt kiöntenénk a gyereket is, ha teljesen megszabadulnánk tőle. Egyrészt, mert a közvélekedéssel szemben sokkal általánosabb és rugalmasabb fogalom, mint az egyszerű tankönyvi változata. Másrészt, pedig nincsen technikailag könnyen kezelhető általános alternatívája. Ismét csak elmondható: there are no low hanging fruits. "
"142","Gánics Gergely","A randomizált kontrollált vizsgálatok (Randomized Controlled Trial, RCT) a sztenderd közgazdasági eszköztár részét képezik évtizedek óta. A módszertan és az általa megismert összefüggések jelentőségét jól mutatja, hogy a 2019-es közgazdasági Nobel-díjat Abhijit Banerjee, Esther Duflo (mindketten az MIT professzorai) és Michael Kremer (Harvard) a globális szegénység enyhítésére kísérleti úton válaszokat kereső kutatásaikért kapták. Az RCT-kről már korábban is esett szó ezen a blogon, így a módszertan ismertetésétől most eltekintek. Dióhéjban, ha véletlenszerűen két részre osztunk egy mintát (például családokat egy kisebb régión belül), és az egyik csoportba kerülők megkapják a „kezelést” (pl. élelmiszerjuttatásokat), míg a másik csoportba kerülők nem, akkor a kísérlet végeztével a két csoport átlagát (pl. iskolai hiányzásokat) összehasonlítva számszerűsíteni tudjuk a kezelés átlagos hatását (pl. havi 20 dolláros élelmiszerjuttatás x%-kal csökkenti az iskolai hiányzásokat). Nem szükséges bonyolult modelleket építeni, instrumentumokat keresni, tulajdonképpen elég az átlagot és a varianciát kiszámolni. Első ránézésre az RCT-k szinte csodás módszertani hátteret biztosítanak a legkülönfélébb gazdasági (és egyéb) kérdések megválaszolására, nem csoda tehát, hogy számos szerző „gold standard”-ként hivatkozik az így elvégzett vizsgálatokra. Például érdemes-e, és ha igen, hogyan érdemes féreghajtót adni kenyai iskolásoknak az iskolába járás erősítésére? Miguel és Kremer (2004) szerint igen, és iskolai szinten, nem egyéni szinten hatásosabb a program.  Továbbá a mikrohitelek tényleg képesek hosszú távon dinamizálni az elmaradott régiókat, és emberek millióit tőkéhez juttatni, amiből gazdasági növekedés, női egyenjogúság, és hasonló kívánatos eredmények származnak? Banerjee, Duflo, Glennerster és Kinnan (2015) arra jutnak, hogy erre nem képes a mikrohitel. Jelen blogbejegyzés írásakor már több mint ezer hasonló RCT eredményeit olvashatjuk az Abdul Latif Jameel Poverty Action Lab (J-PAL) oldalán, mely szervezetet Duflo és Banerjee Sendil Mullainathannal együtt a hasonló kutatások összefogására alapította 2003-ban. Fontos azonban látni az RCT-k korlátait is, amelyekből Angus Deatonnak, a 2015-ös közgazdasági Nobel-díj díjazottjának közelmúltban megjelent NBER working paper-je (Deaton, 2020) alapján válogattam, a teljesség igénye nélkül. Deaton egyik fontos pontja, hogy bár az RCT-k rendkívül egyszerű statisztikai apparátussal működnek (egy szokványos t-teszt az átlagok egyezőségére), a feltételek, melyek szükségesek a teszt érvényességéhez, nem feltétlenül teljesülnek, így a teszt eredménye sem lesz megbízható. Ha az eredményváltozó eloszlása extrém módon ferde (ami pénzben kifejezett mutatóknál, így a jövedelemnél is gyakran előfordul, például ha egy kísérleti alany jövedelme kiugróan megnő), akkor a sztenderd statisztikai eszköztárral végrehajtott elemzés nem lesz érvényes. Deaton felhívja a figyelmet egy másik, közelmúltban megjelent tanulmányra is, melyben Alwyn Young az Amerikai Közgazdasági Társaság (American Economic Association, AEA) folyóirataiban megjelent tanulmányokat elemezve arra jutott, hogy a kiugró (outlier) megfigyelések a magyarázóváltozók körében számos RCT szignifikáns eredményéért felelnek – azaz bár az RCT-nek a valóságban nincs hatása a kezelt csoportra, a sztenderd statisztikai tesztek mégis szignifikáns hatást jeleznek (Young, 2019).  Fontos, hogy ezek a módszertani problémák nem csak az RCT-k kiértékelésénél jelenhetnek meg, ugyanakkor sokan az RCT-k feltétlen támogatói, a „randomisták” között pont a módszertani egyszerűséget emelik ki, ami ezt a kutatási eszközt a többi fölé helyezi – mint látjuk, helytelenül. Deatonnak a kísérletes tanulmányok felhasználási módjával is komoly problémái vannak, egészen pontosan a mintán kívüli általánosíthatósággal (external validity) kapcsolatban. Leggyakrabban pontosan azért végeznek el egy kísérletes tanulmányt, mert az eredményeit remélhetőleg később felhasználják szakpolitikák megalkotásakor. Ugyanakkor egyetlen tanulmány eredményeit sem szabad kritika nélkül, mechanikusan alkalmazni egy másik szituációban, hiszen a tanulmány nem képes (nem is feladata) válaszolni arra a kérdésre, hogy más földrajzi helyszínen, más kulturális háttérrel rendelkező csoportoknál, más időben, más intézményi háttérrel vajon a tanulmányban kimutatott hatások (ugyanúgy) megjelennek-e. Fontos tehát, hogy bár az RCT-k képesek informálni a szakpolitikák kidolgozóit, semmi esetre sem helyettesítik az alapos elemzést és annak mérlegelését, hogy vajon az adott szituációban érdemes-e implementálni (és ha igen, akkor hogyan) egy szakpolitikai változtatást. Érdemes feltenni a kérdést, hogy vajon az RCT-kben vizsgált mikroszintű beavatkozásokat egy egész országban alkalmazva ugyanolyan pozitív eredményeket várhatunk-e. A közgazdászokat és a politikai döntéshozókat a szakpolitikai döntéseknek a gazdaság egészére gyakorolt hatások (is) érdeklik. A korábban említett mikrohitelezési példánál maradva, több kérdés is felmerül. Egyrészt, milyen hatással járhat egy ilyen program a már meglévő pénzügyi közvetítőrendszerre: a bankok profitabilitása romlik-e, és emiatt be kell-e zárniuk fiókokat ezzel csökkentve a foglalkoztatottságot? Másrészt, a megnőtt munkaerő-kereslet felhajtja a béreket, és ez az aggregált kereslet növekedésén keresztül idővel lecsapódhat az árszínvonal emelkedésében is. Ez potenciálisan rosszabbul érintheti az alacsonyabb jövedelemmel rendelkezőket, mint a magas jövedelmű csoportokat. Ebben az esetben is megéri támogatni a mikrohitelezést? A globális szegénység elleni harc komoly eredményeket tudott felmutatni, ahogy Deaton rámutat India és Kína példájára. Ugyanakkor fontos látni, hogy az említett két ország elmúlt évtizedekben mutatott fejlődése nem a kísérletek alapján javasolt szakpolitikáknak köszönhetők, és utóbbira nincs is gyakorlati példa (az implementáció hiánya miatt). A randomisták, és azon belül is különösen a Duflo és Banerjee nevével fémjelzett J-PAL közössége gyakran hangoztatják, hogy az RCT-kből szerzett, mikroszintű tudás alapján kell megtervezni a makroszintű programokat. Itt jön be a közgazdasági modellek szerepe, melyek képesek lehetnek a mikroszintű adatokból makroszintű következtetéseket levonni.  Véleményem szerint a két megközelítés (ateoretikus RCT-k és mikroalapozású makromodellek) egymást kiegészítve és inspirálva jelenthetnek megoldást a globális szegénység felszámolására. Végezetül Deaton hosszan ír egy rendkívül fontos, és a gyakorlatban sokszor elhanyagolt témáról az RCT-kkel kapcsolatban, nevezetesen az etikai megfontolásokról. Valóban azért folytatnak közgazdasági kísérleteket jellemzően jómódú és „nyugati” közgazdászok rossz anyagi helyzetben lévő afrikai vagy indiai emberekkel, hogy segítsenek rajtuk és a hozzájuk hasonló helyzetben lévőkön, vagy sok esetben a szakmai előmenetel és a publikációs lehetőség hajtja ezeket a szakembereket? A kísérletek alanyaitól az esetek jelentős részében nem kérnek hozzájárulást a részvételhez, ami további etikai kétségeket is felvet – például egy, az Egyesült Államokban működő etikai bizottságnak, ami engedélyezi az RCT-t, vajon milyen felhatalmazása van erre? Ezen az sem változtat, hogy jellemzően a helyi hatóságok és/vagy egyetemi etikai bizottságok engedélyére is szükség van a kísérlethez.[1] Összességében véleményem szerint az RCT-k rendkívül hasznos eszközt jelentenek fontos közgazdasági és társadalomtudományi kérdések megválaszolásához, azonban ahogy Angus Deaton megfogalmazta, ezek sem járnak egy ajándék „get out of jail free” kártyával, nem úgy, mint a Monopoly társasjáték. Érdemes tehát helyén kezelni ezt a módszert, minden előnyével és hátrányával együtt. "
"143","Világi Balázs","Hartley, Hoover és Salyer (1997) tanulmányukban az RBC (real businsess cycle) modellek empirikus tulajdonságait vizsgálják, de szerepel az írásukban egy érdekes szimulációs kísérlet, ami túlmutat az RBC-modelleken, és általános makroökonómiai tanulsága van. A szerzők a vizsgált RBC-modellt nemcsak a valódi adatokkal hasonítják össze, hanem generálnak mesterséges idősorokat egy olyan modell segítségével, ami filozófiájában teljesen ellentmond az RBC-modelleknek. Viszont meglepő módon az RBC-modell nagyon jól illeszkedett ezekre a mesterséges idősorokra. Értelmezésem szerint ennek az a tanulsága, hogy az aggregált makroökonómia idősoroknak olyan csekély az információ tartalma, hogy nem is alkalmasak arra, hogy segítségükkel modellek között szelektáljunk, márpedig enélkül nem lehetséges empirikusan releváns makroökonómiát létrehozni. Ugyanezt támasztja alá az is, hogy viszonylag egyszerű DSGE-modellek paramétereit is csak bayesi módon lehet megbecsülni. Az aggregált idősorokban olyan kevés az információ, hogy még viszonylag csekély számú paramétert sem lehet a segítségükkel identifikálni, ezért bayesi priorok segítségével kell többletinformációt bevinni a becslésbe. Mindez nem csak az elméleti makroökonómia szempontjából érdekes. Közhely ma már, hogy a Big data korát éljük, és a megnövekedett számítástechnika kapacitásra alapozva a nagyobb cégek egyedi, mikroszintű adatok tömegére alapozva végzik az üzleti célú elemzéseiket. De ez ma már nemcsak a magáncégek sajátja, egyre inkább a gazdaságpolitikai közintézmények is mikroszintű adatokra alapozzák az elemzéseiket. Érdemes például a New York Fed mikroökonómia adatbázisának a wedboldalán elidőzni egy kicsit: https://www.newyorkfed.org/microeconomics/sce Vagyis beléptünk egy olyan korszakba, amikor nincs technikai akadálya annak, hogy minél több dezaggregált, mikroszintű adatot alkalmazzunk akár makroökonómia problémák vizsgálatához is. Persze felmerül a kérdés, hogy a mikroszintű adatokat hogyan lehet összhangba hozni az aggregált kategóriákat megjelenítő makroökonómiai modellekkel. Ennek egyik lehetséges módja, hogy tisztán matematikai statisztikai módszerekkel, például faktoranalízis segítségével tömörítjük az információt, és ezt vetjük össze az aggregált modellekkel. De van egy másik lehetőség is, a közgazdasági gondolkozásra alapozott megközelítés: alulról építkező makroökonómiai modell készítése, amikben explicit módon megjelennek dezaggregált szintű gazdasági szereplők, és az aggregált szint a modellen belül jön létre a dezaggregált szereplők viselkedésének az összegzésével. Ennek a megközelítésnek előnye, hogy a felhasznált dezaggregált adatok közvetlenül kapcsolatba hozhatók a modell egyes építőelemeivel. Az ilyen, „alulról építkező”, dezaggregált elemeket tartalmazó makroökonómiai modelleket nevezném mikroökonómiailag megalapozottnak. Sajnos a makroökonómia mikroökonómiai megalapozásának a fogalma sokat veszített a hiteléből a 2007-08-as válság óta, és több szerző a makroökonómia megújulásának az útját éppen abban látja, hogy el kell vetni a mikroökonómiai megalapozás programját, lásd például Wren-Lewis (2018) tanulmányát. A fentebb leírtakra alapozva én ezzel nem értek egyet, de azt elfogadom, hogy a mikroökonómiai megalapozásnak a makroökonómiai gyakorlatban megvalósult formája teljesen értelmetlen. A makroökonómia mikroökonómiai megalapozásának az igénye az 1970-as években merült fel, az új klasszikus (new classical) közgazdasági iskola Lucas, Barro, Kydland és Sargent által fémjelzett köreiben. Ennek a törekvésnek az egyik fő motiváló tényezője az volt, hogy az aggregált adatsorokra alapozott makroökonómiai paraméterbecslések instabilnak bizonyultak. A paraméterek változékonyságának alapvetően két oka lehet. Az egyik a gazdasági szereplők viselkedésének a megváltozása. A másik pedig a gazdasági szereplők összetételének, vagy a köztük levő kapcsolatok hálózatának megváltozása. A makroökonómia mikroökonómiai megalapozásának az igényét az új klasszikus közgazdászok az első tényezőre lehetőségére alapozták, és ez a törekvés a híres Lucas kritikában (Lucas, 1976) került a legvilágosabban kifejezésre. A Lucas kritika lényege az, hogy gazdasági szereplők reakciói bizonyos tényezők megváltozására nem állandók, éppen ezért nem elégséges ezeket a reakciófüggvényeket megmérni, hanem a mögöttük levő okokat kell feltárni: konkrétan a szereplők preferenciáit, döntési korlátait, várakozásait és döntési algoritmusát. Például nem elég megmérni, hogy egy háztartás fogyasztása hány százalékkal nő egyszázalékos jövedelemnövekedés esetén, hanem meg kell értenünk, hogy ez milyen összefüggésben van a háztartás vágyaival, céljaival, jövőre vonatkozó várakozásaival és a költségvetési és egyéb korlátaival. Ha ezeket megértjük, akkor például képesek vagyunk előrejelezni azt, hogy egy új gazdaságpolitikai lépés hatására miként változik meg a gazdasági szereplők reakciófüggvénye. Ugyanis, ha megértjük, hogy az adott gazdaságpolitikai intézkedés miként módosítja a szereplők korlátait és várakozásait (esetleg a preferenciáit), és értjük, hogy ezektől a tényezőktől miként függ a reakciófüggvényük, akkor nyilván annak megváltozását is előre fogjuk látni. A Lucas kritikában kifejezett elv érvényességével nehéz lenne vitatkozni. A probléma abból adódott, hogy ezeket az elveket tökéletlenül sikerült átültetni a makroökonómia modellezés gyakorlatába. Ha ugyanis a gazdasági szereplőknek hibás módon tárjuk fel a preferenciáit, döntési korlátait, illetve a döntési algoritmusait, akkor a modell a mért empirikus összefüggésekkel nem lesz összhangban, és nyilván arra is alkalmatlan lesz, hogy előrejelezze a reakciófüggvények megváltozását. Az RBC-, majd később a DSGE-modellek esetében pontosan ez történt, mivel dogmatikusan ragaszkodtak ahhoz, hogy a gazdasági szereplők preferenciái, korlátai és döntési algoritmusai leírhatók az egyszerű tankönyvi mikroökonómia eszköztárával, illetve a várakozásaikról feltételezték, hogy azokat teljesen racionálisan képzik. Ráadásul a racionális várakozások hipotézis támasztotta technikai nehézségek miatt az RBC- és DSGE-modellek túlnyomó többségében kénytelenek voltak azzal a feltevéssel élni, hogy a háztartások és a vállalati szektor homogén, és azok viselkedése leírható egy-egy reprezentatív háztartás és vállalat segítségével. Ezzel a feltevéssel persze éppen a mikroökonómiai megalapozás lényegét sikerült kigyomlálni a modellekből, hiszen a reprezentatív szereplőkre alapozott modellek se nem alulról építkezők, se nem dezaggregáltak. Mivel ez volt az általános gyakorlat, sajnos sokak fejében a mikroökonómiai megalapozás fogalma kizárólagosan összekapcsolódott a fenti megközelítéssel. Tehát a Lucas kritika által megfogalmazott helyes elv helytelen gyakorlati alkalmazása jelentős mértékben hozzájárult a mikroökonómiai megalapozás fogalmának lejáratódásához. A reprezentatív szereplők feltevése ráadásul eleve kizárta, hogy az aggregált összefüggések megváltozásának másik okát megragadják a modellek. Ghironi (2018) meggyőzen mutatja be, hogy a reprezentatív vállalat feltevés, illetve a tökéletes vagy az egyszerű monopolisztikus verseny feltevésének elhagyása mennyire fontos, hogy megértsük az agrregátumok viselkedése mögött meghúzódó okokat. Szükség van a vállalati szektor heterogenitásának a megjelenítésére, illetve annak modellezésére, hogy egyes piacokra mikor és miért lépnek be vállalatok, illetve hagyják el azokat, ugyanis ezáltal képessé válunk az összetételváltozás makroökonómiai hatásainak a vizsgálatára. Mindez arra is rámutat, hogy nem általában a mikroökonómiai modellek makroökonómiai alkalmazásával van probléma, hanem a túl egyszerű, tankönyvi modellek kizárólagos használatával. Hasonlóan fontos az aggregátumok viselkedésének a megértése szempontjából az a felimerés, hogy nemcsak az egyedi vállalati technológiák tulajdonságai, hanem a termelés hálózati struktúrája is számít az aggregált kimenetel szempontjából, amint azt Carvalho (2014) demonstrálja. Az eddigiek alapján elmondhatjuk, hogy a makroökonómia mikroökonómiai megalapozásának van egy restriktív, de mindeddig domináns értelmezése, ami szerint egy makroökonómiai modell akkor tekinthető mikroökonómiailag megalapozottnak, ha a modell minden viselkedési egyenlete a klasszikus (tankönyvi) mikroökonómia elvein alapul. Ezzel szemben – véleményem szerint – a mikroökonómiai megalapozásnak érdemesebb egy másik értelmezését alkalmazni. Eszerint egy makroökonómiai modell mikroökonómiailag megalapozottnak tekinthető, ha Néhány megjegyzés a fentiekhez. A mikroökonómiai megalapozás csak akkor hiteles, ha nem feledkezünk meg az 5. pontról. Egy példával illusztrálnám, hogy konkrétan mit értek ez alatt. Egy háztartás viselkedését elvileg sokféle módon származtathatjuk. Feltehetjük, hogy egy sztenderd tankönyvi mikroökonómiai feladatot old meg racionálisan és a várakozásai is racionálisak, de ezt kiegészíthetjük egyéb korlátokkal is (például hitelfelvételi korlátok), de elmozdulhatunk a tökéletes racionalitás feltevésétől a viselkedési makroökonómia valamelyik korlátozottan racionális modellje irányába is. Ezek között a lehetőségek között a modellezőnek nem a priori kell választania, hanem a háztartásokra vonatkozó empirikus kutatások eredményei alapján. Egy másik példa: a termelés hálózati kapcsolatait a modellben nem önkényesen kell meghatározni, hanem a rendelkezésre álló ágazati kapcsolatok mérlege alapján. Mindebből az is következik, hogy az egyes szereplők mikroszintű viselkedését bármilyen modellel magyarázhatjuk, ha azt empirikusan alá tudjuk támasztani, nem kell ragaszkodni a sztenderd mikroökonómiai modellekhez, de a priori nem is kell elvetni őket. Ugyanígy, a várakozások képzésére tett feltevéseinket az egyre bőségesebb erre irányuló empirikus kutatásokra kéne alapozni. Ugyanakkor azzal is tisztában vagyok, hogy a jelenlegi makroökonómia egyelőre távol van attól, hogy a mikroökonómiai megalapozás fenti kritériumait mind teljesítse. Ezért azokra érdemes mint hosszútávon megvalósítandó célokra tekinteni, de rövidtávon célszerű ezekhez pragmatikusan közelíteni. Tegyük fel például, hogy egy kutatói csapat nagyon jó empirikus eredményekkel rendelkezik arra vonatkozóan, hogy különböző típusú háztartások fogyasztása hogyan függ a jövedelemüktől, vagyonuktól és egyéb tényezőktől. Ugyanígy becsléseik vannak arra vonatkozóan, hogy az egyes termelő szektorokban a vállalatok termelése és árazása hogyan függ különböző releváns tényezőktől. Emellett részletes mérlegek alapján modellezik az ágazati kapcsolatokat, és hatékony számítógépes kódjuk van, ami az egyedi szereplők viselkedését összegezi, és így szimulálják a makroökonómiai idősorokat. Ugyanakkor nem rendelkeznek mikroökonómiai modellekkel, amik a gazdasági szereplők megbecsült reakciófüggvényeit magyarázzák. Ez a hipotetikus modell szigorúan véve nem teljesíti a mikroökonómiai megalapozás fentebb felsorolt összes kritériumát. Ennek ellenére nyilvánvalóan egy mikroszintről építkező, empirikusan megalapozott modellről van szó, ami ugyan támadható a Lucas kritika irányából, de mégis több köze van a mikroökonómiai megalapozottsághoz, mint egy reprezentatív háztartáson és vállalaton és egyéb irreális feltevéseken alapuló RBC-modellnek. E példa alapján amellett érvelnék, hogy a makroökonómiai modellek mikroökonómia megalapozásában bőven van helye a hibrid megoldásoknak is. Véleményem szerint a makroökonómia megindult a mikroökonómia megalapozás újragondolásának útján: a heterogén szereplős DGSE-modellek ebbe az irányba történő elmozdulásnak tekinthetők, továbbá a fenti hibrid példa modellje interpretáható úgy is, mint egy ágens alapú makroökonómiai modell. De összességében még sok tennivaló van ezen a téren, elsősorban a mikroszintű viselkedésre tett feltevések empirikus verifikálása hagy még sok kívánni valót maga után. Ugyanakkor fontos azt is hangsúlyozni, hogy nem szükséges minden makroökonómiai modelltől elvárni, hogy részletes mikroökonómiai magalapozással rendelkezzen. Léteznek a makroökonómiában olyan szándékoltan egyszerű modellek, amelyek egy jól definiált problémára fókuszálnak, és a vizsgált problémához szorosan nem kapcsolódó elemeket azért hanyagolják el, hogy a probléma szempontjából lényeges összefüggésekről ne vonják el a figyelmet. Ezeket stilizált modelleknek nevezem, amik nagyon fontos szerepet töltenek be a makroökonómiában, például jelentősen hozzájárultak a makroökonómia politikák újragondolásához a 2007-08-as válság után. Az ilyen jellegű modellek erényei részben egyszerűségükből adódnak, és nem érdemes dogmatikusan számonkérni rajtuk a mikroökonómiai megalapozást. Ugyanakkor a stilizált modelleknek korlátja, hogy elsősorban kvalitatív elemzésekre alkalmasak, és a numerikus elemzések szempontjából nem megbízhatóak.[1] Éppen ezért a makroökonómiának szüksége van a stilizált modelleknél részletesebb eszközökre is, amik képesek kvantitatív elemzésekre. Viszont ilyen esetekben az aggregált adatok elégtelen információtartalma miatt szükséges az előzőekben tárgyalt részletes, empirikus orientáltságú mikroökonómiai megalapozás. Amint a bevezetőben már tárgyaltam, a makroökonómia mikroökonómiai megalapozásának sok ellenzője van, ugyanakkor a kifogások zöme az eddigi gyakorlat és nem az általános alapelv ellen irányul. De léteznek olyan kritikák is, amik túlmutatnak ezen – a következőkben ezekre reagálnék. A mikroökonómia megalapozás egyik kritikája fizikai analógián alapul. Amint az ismert, az elemi részecskék mikroszintű világával foglalkozó kvantummechanika és a csillagászati léptékekben releváns általános relativitáselmélet predikcióit eddig a kísérletek maximálisan igazolták, de a két elmélet bizonyos pontokon ellentmond egymásnak. Tehát a mai tudásunk szerint a fizikában nem lehet logikailag konzisztens módon eljutni a mikroszinttől a makroszintig. Ennek analógiájára, létezik olyan érv, hogy a mikroökonómiai szinttől sem lehet konzisztens módon eljutni a makroökonómiai szintig. Két probléma van ezzel az ellenvetéssel. Egyrészt, az elemi részecskék szintje és a csillagászati méretek között összehasonlíthatatlanul nagyobb a különbség, mint a gazdasági mikro- és makroszint között. Háztartás és vállalat a Földön „mindössze” néhány milliárd van, ami elhanyagolható az elemi részecskék számához képest. Másodszor, a fizikusok nem nyugodtak bele az említett ellentmondásba, és nagy erőkkel dolgoznak annak kiküszöbölésén. De az ő dolgukat rendkívül megnehezíti, hogy mind az elemi részecskék szintjén, mind kozmikus szinten olyan jelenségekkel találkoznak, amit az emberi elme nehezen tud felfogni (például valami egyszerre lehet részecske és hullám, illetve a tér elgörbülhet). Ilyen nehézségekkel a közgazdaságtanban nem szembesülünk: egy háztartás, vagy egy vállalat viselkedése teljes mértékben felfogható az emberi elme számára. Ezek alapján én azt gondolom, hogy a fenti fizikai analógia teljesen hamis, és nem cáfolja a mikroökonómiai megalapozásnak sem a szükségességét, sem a megvalósíthatóságát. Egy másik ellenvetés szerint a makroökonómiái jelenségeket nem lehet alulról építkezve megragadni, sőt éppen fordítva, a mikroökonómia szintet is csak a makroszint felől lehet igazán megérteni, hiszen az egyedi döntéseket olyan makroszintű tényezők befolyásolják, mint az intézmények, jogszabályok, társadalmi normák stb. Ez természetesen egy jogos felvetés, hiszen a társadalmi-gazdasági folyamatokban nyilvánvalóan van egy körkörösség, a mikro- és makroszint kölcsönösen befolyásolja egymást. Az előbb említett makroszintű tényezők befolyásolják az egyedi döntéseket, viszont a makroszintű tényezők az egyedi döntések eredőjeként jönnek létre. El lehet képzelni egy olyan modellt, ami mindkét irányú hatást képes lenne maradéktalanul leírni, de naivitás lenne azt hinni, hogy a közeljövőben képesek lennénk létrehozni egy ilyen modellt. Másrészről, nem is biztos, hogy szükség van rá; egy modellnek nem kell a világ minden jelenségét megmagyarázni, sokkal inkább jól megfogalmazott kutatási kérdésekre kell választ adni velük. Pragmatikusan közelítve ezt a problémát: az egyedi döntéseket befolyásoló makroszintű faktorokat meg lehet jeleníteni a gazdasági szereplők döntési korlátaiban, esetleg preferenciáiban. Összefoglalásként: Numerikus elemzésekre alkalmas, empirikusan releváns makroökonómiai modellt nem lehet csak aggregált összefüggésekre és adatokra alapozva létrehozni. Éppen ezért szükség van olyan modellekre, amik képesek a dezaggregált adatokat értelmezni. Az ilyen makroökonómia modelleket szükségszerűen alulról „építkezve” kell létrehozni. Ezt a megközelítést nevezem a makroökonómia mikroökonómiai megalapozásának. Ez jelentősen eltér attól a gyakorlatról, ami az 1980-as évek óta dominálta a makroökonómiai modellezést, ugyanis a reprezentatív gazdasági szereplők feltételezése éppen a mikroökonómiai megalapozás lényegét, a dezaggregáltságot és az alulról építkezést küszöbölte ki a modellekből. "
"144","Neszveda Gábor","Minden mindennel összefügg – tartják sokan, de elsőre mégis hihetetlenül hangzik, ha valaki a tőzsde árfolyamok előrejelzéséhez zenehallgatási szokásokat vizsgál. Fernandez-Perez és szerzőtársai (2020) mégis ezt tették, és sikerült statisztikailag is erős összefüggést találniuk a nap legnagyobb slágereinek hangulata és az amerikai tőzsdeindex várható hozama között.  De miért gondolták, hogy egyáltalán ez lehetséges? Óriási irodalma van már annak, hogy a piaci hangulat számszerűsíthető és nagymértékben befolyásolja a tőzsde árfolyamokat. Például Baker és Wurgler (2007) több gazdasági mutató alapján számszerűsítette a piaci hangulatot, Da és szerzőtársai (2015) pedig a Google keresések alapján hoztak létre olyan indexet, ami a félelem mértékét és a piaci hangulatot tudta számszerűsíteni.  Ennek köszönhetően jogosan merül fel a kérdés, hogy ha a hangulat ennyire fontos szempont a tőzsdei árfolyamoknál, akkor mi ragadja még meg erősen az emberek érzelmi állapotát? A zene pedig az egyik legegyértelműbb válasz erre, hiszen az általunk hallgatott zene erősen kifejezi, hogy milyen hangulatban vagyunk és milyen érzések vannak bennünk (Greenberg és szerzőtársai, 2016). Talán nem meglepő módon a nagy nemzetközi sportesemények (főleg a foci) is befolyásolja az emberek hangulatát, így a tőzsdei árfolyamokat is (Edmans és szerzőtársai, 2007). Viszont sportesemények ritkán vannak, így nem olyan általánosan használható eszköz, mivel egy-egy nagy mérkőzés, mint a foci VB döntője csak négy évente van és akkor is csak néhány országot érint, így nem tud egy napi vagy akár csak havi szintű általános indexet adni. A mai világban számtalan online zenehallgatási lehetőség van, ami kifejezetten jó minőségű adatot szolgáltat az elemzésekre. Fernandez-Perez és szerzőtársai (2020) is ezt használták ki, és a világ egyik legnagyobb online zenére szakosodott portálja, a Spotify adatait használták fel. Ezen az oldalon minden napra elérhető a 200 leghallgatottabb zeneszám összes adata, beleértve a zenei számok hangulatát. Ezek alapján kialakítható egy súlyozott napi index, ami azt mutatja, hogy mennyire boldog és vidám vagy éppen szomorú és lehangoló zenék voltak aznap a legnépszerűbbek. Ez az index pedig egyben működhet az amerikai részvénypiac hangulatának mérésére. Összességében azt találták, hogy az így kialakított hangulat index nagymértékben előre tudta jelezni a heti tőzsdei hozamokat, és a hangulat javulása kisebb, míg a hangulat romlása magasabb várható heti hozamot okoz a becsléseik szerint. Ez összhangban van azzal az értelmezéssel, hogy jó hangulatban az emberek hajlamosak magasabb árat is fizetni egy termékért, ami túlárazottsághoz és így alacsonyabb várható hozamokhoz vezet, míg a rossz hangulat túlságosan alacsony árakhoz vezet, és így megnő a várható hozam. "
"145","Világi Balázs","Az Amerikai Közgazdasági Társaság (American Economic Association) éves konferenciáján a szervezet soros elnöke szokott tartani egy komoly figyelem övezte előadást. Ezek némelyike a mai napig érezteti a hatását.[1] A tavalyi előadást Olivier Blanchard (2019), az IMF volt főközgazdásza, az MIT professzora és Petersen Institute főmunkatársa tartotta. Hogy Blanchard előadása időtálló lesz-e, azt ma még nem tudhatjuk, de rövidtávon mindenképpen sikerült vele nagy hatást keltenie. Ennek oka az, hogy a költségvetési politikáról és az államadóságról folyó rendkívül aktuális szakmai vitába egy teljesen új nézőpontot hozott be. Blanchard megközelítésének a manapság divatos szenzációhajhász és kattintásvadász interpretációja az volt, hogy az államadósság növekedése nemhogy káros, hanem egyenesen hasznos. Természetesen a szerző ezt így ebben a formában nem állította. Ezzel szemben azt állította, hogy amikor a kamatok alacsonyabbak, mint a gazdaság növekedési üteme, akkor bizonyos feltételek mellett, az államadósság bizonyos mértékű növekedésének lehet pozitív hatása. Mindez azért is érdekes, mert a Blanchard által feltárt hatás egyáltalán nem triviális, és az elemzése jól illusztrálja, hogy a makroökonómia modellek egyik szerepe az, hogy a vitákba olyan új szempontokat hozzanak be, amelyek verbális elemzés segítségével észrevétlenek maradnának. A szerző maga is vitaindítónak szánta az előadást, megfogalmazása szerint „The purpose of this lecture is most definitely not to argue for higher debt per se, but to allow for a richer discussion of debt policy and appropriate debt rules than is currently the case.” Kiterjedt irodalom foglalkozik azzal, hogy az expanzív fiskális politika nyomán felhalmozódott államadósság milyen problémákhoz vezet hosszútávon, ha az eredeti költekezést nem követi olyan időszak, amikor az elsődleges egyenleg pozitív, lásd erről például P. Kiss (2020) tanulmányát. Ez alól csak egy kivétel van, ha az államadósság kamatlába alacsonyabb, mint a gazdaság növekedési üteme. Egyszerű aritmetika segítségével belátható, hogy ilyenkor a kezdeti adósságot „ki lehet nőni”, azaz zéró elsődleges egyenleg esetén is nullához tart a GDP arányos adósság.[2] Blanchard az államadósság jóléti hatásait vizsgálja a fenti speciális, alacsony kamatkörnyezetben. Nem az adósság fenntarthatósága a vizsgálata fókusza, hiszen – ismétlem – triviális aritmetika segítségével látható be, hogy ha a kamatláb alacsonyabb, mint a növekedési ütem, akkor zéró elsődleges egyenleg mellett is eliminálható a GDP arányos adósság. Az általa vizsgált kérdés az, hogy miként hat a társadalmi jólétre az adósság megléte és a fenti módon való eliminálása alacsony kamatkörnyezetben. Természetesen felmerül a kérdés, hogy egyáltalán van-e értelme ezt a kérdést vizsgálni. Lehet, hogy jelenleg több fejlett országra jellemző az extrém alacsony kamatkörnyezet, de ezzel együtt ez egy irreleváns kérdés, ha hosszútávon ez nem jellemző. Éppen ezért Blanchard az elemzését egy empirikus vizsgálattal kezdi. A szerző 1950-től napjainkig megvizsgálja az Egyesült Államok különböző lejáratú államadósságának a kamatlábait és a gazdaság növekedési ütemét. Azt találja, hogy az USA esetében az az állapot, amikor az államadósság kamatlába alacsonyabb, mint gazdaság növekedési üteme egyáltalán nem kirívó esemény, nem tekinthető kivételesnek. Az empirikus motiváció után a szerző a jóléti analízist Diamond (1965) overlapping generations (OLG) modelljének sztochasztikus változatával végzi. Ebben a modellben folyamatosan két nemzedék él együtt, a fiatal nemzedék dolgozik, és a munkajövedelme egy részét megtakarítja, mivel az idős nemzedék egyetlen jövedelme a múltbeli megtakarításokból származik. A megtakarításokat fizikai tőkébe, vagy államkötvénybe lehet fektetni. A fiatal nemzedék megtakarításai fedezik a beruházásokat és a tőkefelhalmozást. Mielőtt rátérnénk Blanchard elemzésére érdemes néhány összefüggést felidézni az alapszintű makroökonómiai növekedéselméletből. A reálkamatláb és a reálgazdaság növekedési üteme közötti kapcsolat nemcsak az államadósság szempontjából érdekes kérdés. A növekedéselmélet egyik kulcsfogalma a tőkefelhalmozás aranyszabálya, ami szerint egy kiegyensúlyozott növekedési pálya mentén akkor a legnagyobb az egy főre jutó fogyasztás, ha a gazdaság növekedési üteme megegyezik a reálkamatlábbal. Ebben a kontextusban a reálkamatláb jelentőségét az adja, hogy hosszútávon a tőke határterméke határozza meg, tehát itt lényegében a növekedési ütem és a tőke határterméke közötti kapcsolatról van.[3] Az aranyszabály mögötti intuíció egyszerű. Ha a tőke határterméke relatíve alacsony (kisebb, mint a növekedési ütem), akkor a beruházások és a tőkefelhalmozás mértékének a növelése már csak kis mértékben növeli tovább a kibocsátást, kisebb mértékben, mint a beruházások növekedése, ebből adódóan pedig a fogyasztás csökkenni fog. Tehát a tőkefelhalmozás mértékét nem érdemes minden határon túl növelni. Ezek alapján belátható, hogy a maximális fogyasztási pálya akkor érhető el, ha a tőke határterméke és a reálkamatláb megegyezik a gazdaság növekedési ütemével. Azt a helyzetet, amikor a reálkamatláb alacsonyabb, mint a növekedési ütem, dinamikusan nem-hatékony állapotnak nevezzük, ilyenkor túlzott mértékű a beruházás a gazdaságban. A fenti gondolatmenet elég általános, nemcsak a bevezető tankönyvekben is ismertetett Solow-modellben érvényes, hanem a Blanchard által használt OLG modellben is, ugyanis a gondolatmenet lényege azon alapul, hogy a tőke határterméke csökkenő. Belátható, hogy a Diamond féle növekedési modell szerint a gazdaság kerülhet dinamikusan nem-hatékony állapotba, és ezért feltehető a kérdés, hogy javítható-e mindkét generáció jóléte, akkor, ha reálkamatláb kisebb, mint a növekedési ütem.[4] Képzeljük el a Diamond modellben, hogy a gazdaság dinamikusan nem hatékony. Tegyük fel, hogy egy ilyen helyzetben az állam folyamatosan megadóztatja a fiatalokat és ezt az összeget transzferként az időseknek juttatja.[5] Az adók hatására csökkenni fog a fiatalok megtakarítása és ebből adódóan a tőkefelhalmozása, ami mivel a gazdaság dinamikusan nem hatékony, növeli az aggregált fogyasztás mértékét. Viszont a nagyobb adók miatt a fiatalok hasznossága csökkenni fog. Kérdés, hogy ezt kompenzálja-e, hogy idős korukban extra transzferjövedelemhez és nagyobb fogyasztáshoz jutnak. A válasz pozitív: ha a reálkamatláb kisebb, mint a növekedési ütem, akkor a fenti redisztribúció hatására növekszik a háztartások összhasznossága, a fiatalkori hasznosságveszteséget kompenzálja a későbbi hasznosságnövekmény. A fenti gondolatmenet gyakorlati alkalmazhatóságát jelentősen limitálja, hogy determinisztikus gazdaságról van szó, és nincs különbség a kockázatmentes kamat és a kockázatos befektetések átlagos hozama között, holott az utóbbi nyilván tartalmaz egy kockázati prémiumot, tehát magasabb, mint a kozkázatmentes kamat. Blanchard ezért megvizsgálja, hogy ugyanez a redisztribúció milyen következményekkel jár sztochasztikus környezetben. Ehhez érdemes a redisztribúciónak a hasznosságra gyakorolt hatását két részre bontani. A közvetlen hatás abból adódik, hogy az adók hatására a fiatalok fogyasztása és hasznossága csökken, a transzfer hatására pedig az időseké nő. A közvetett hatás pedig abból, hogy az adók hatására csökken a tőkefelhalmozás, ebből adódóan pedig csökken a munka határterméke, a reálbér és a fiatalok hasznossága, ezzel szemben nő a tőke határterméke, hozama és az idősek hasznossága. Blanchard megmutatja, hogy a közvetlen hatás akkor lesz pozitív hasznosságú, ha a kockázatmentes kamatláb kisebb, mint növekedési ütem. Ezzel szemben a közvetett hatás akkor lesz pozitív, ha a kockázatos hozam kisebb, mint a növekedési ütem. Amint azt említettük, Blanchard empirikus vizsgálata szerint az Egyesült Államok esetében nem kirívó, hogy a kockázatmentes kamatláb alacsonyabb, mint a növekedési ütem, ugyanis az USA államadóssága jó közelítéssel tekinthető kockázatmentes befektetésnek. Ezzel szemben a megfigyelt kockázatos hozam egyértelműen magasabb, mint a növekedési ütem. Tehát a vizsgált redisztribúció közvetlen hatása a hasznosságra pozitív, a közvetett pedig negatív. A két hatás eredőjét numerikus szimulációval lehet megkapni. A szerző szimulációi szerint az esetek egy viszonylag széles körében ez pozitív, tehát a vizsgált redisztribúció a jólét növekedéshez vezet.[6] A tisztelt olvasó ezen a ponton jogosan válhat türelmetlenné, és felteheti a kérdést, hogy az eddig tárgyalt redisztribúciós mechanizmusnak mi köze van az államadósság vizsgálatához. Azonban könnyen belátható, hogy államadósság kibocsátásával egy hasonló nemzedékek közötti redisztribúciót indukálható. Tegyük fel, hogy nincs gazdasági és népességnövekedés, a kockázatmentes kamatláb pedig zéró. Továbbá tegyük fel, hogy egy adott időpontban a kormányzat úgy dönt, hogy adott nagyságú transzferrel támogatja az idős nemzedéket, de azt nem adóból finanszírozza (mint azt az előzőekben feltettük), hanem adósságból. Az eddigi feltevéseink alapján nyilván csak a fiatalabb nemzedék ad kölcsön a kormányzatnak, hiszen csak ők akarnak megtakarítani. Tehát a vizsgált időszakban lényegében a fiataloktól áramlik jövedelem az idősekhez. A következő időszakban, mikor a kormány visszafizeti az adósságát, ismét az idősekhez áramlik jövedelem, hiszen a fiatal nemzedék megöregedett. Tegyük fel, hogy a kormányzat az adósság visszafizetését nem adóból finanszírozza, hanem ismét kölcsönből, amit ismét a fiatalok nyújtanak, tehát megint a fiataloktól az idősek irányába történik jövedelem redisztribúció. Mivel zéró a kamatláb, a kormányzat képes végtelen ideig tovább görgetni az adósságot, a GDP-arányos adósság és az egy főre jutó nemzedékek közötti jövedelemáramlás egyaránt konstans marad. Tehát a kezdeti transzfer önfinanszírozó. Ha feltesszük, hogy van népességnövekedés és azzal megegyező mértékű gazdasági növekedés, valamint a kormányzati adósság kamatlába a kockázatmentes kamat, ami megegyezik a növekedési ütemmel, a fenti gondolatmenet továbbra is érvényes marad: az adósság tovább görgetésével konstans szinten lehet tartani a GDP-arányos adósságot és az egy főre jutó nemzedékek közötti transzfereket. Ha a kockázatmentes kamatláb – amiről továbbra is feltesszük, hogy megegyezik az államadósság kamatlábával – kisebb, mint a növekedési ütem, akkor az adósság továbbgörgetésével folyamatosan csökkenni fog a GDP arányos adósság, azonban ebben az esetben az adó-transzfer mechanizmuson alapúló redisztribúció nem replikálható tökéletesen, hiszen az egy főre jutó átcsoportosított jövedelem is folyamatosan csökkenni fog. Ezért a fentiekben tárgyalt numerikus szimuláción alapuló jóléti elemzésre csak kiinduló benchmarként tekinthetünk, azt némileg módosítanunk kell.[7] A numerikus szimulációk szerint, ha a tőke és a munka közeli helyettesítők, akkor egyértelműen pozitív hatása van a jólétre az adósság görgetésen alapuló redisztribúciónak. Ha a helyettesítés mértéke alacsonyabb (Cobb-Douglas eset), akkor a hatás kevésbé egyértelmű: az első nemzedék, amelyik transzferhez jut, triviális módon nyertese a folyamatnak, de az adósság továbbgörgetése során egyre nagyobb valószínűséggel lesznek olyan generációk, amelyek rosszabbul járnak. Ezzel együtt, ha a kormányzat időbeli diszkontfaktora egynél kisebb, a diszkontált jóléti nyereség pozitív lehet. Ez az a pont, ahol érdemes végig gondolni, hogy Blanchard elemzése pontosan miként illeszthető a fiskális politikáról és az államadóságról folyó jelenlegi szakmai diskurzusba. Induljunk el onnan, hogy mély recessziókban, likviditási csapdában a monetáris politika hatástalanná válik, és nem képes zárni a negatív kibocsátási rést, nem képes hozzájárulni a munkanélküliség csökkentéséhez. Az ehhez szükséges keresletélénkítésre csak a fiskális politika marad, mint lehetséges eszköz. Azonban a fiskális politika csak akkor alkalmas erre a feladatra, ha a költségvetési multiplikátor elég nagy, de szerencsére az elméleti és empirikus kutatások szerint válságokban ez a feltétel fennáll. Ezek az expanzív fiskális politika melletti érvek. Azonban az összkép kialakításához szükséges a költségek számbavételére is, figyelembe kell venni, hogy a társadalmi jólétet miképpen befolyásolja a fiskális költekezés során keletkező adósság. Itt kapcsolódik Blanchard érvelése az általános vitához. Eszerint, ha az államadósság kamata alacsonyabb, mint a gazdaság növekedési üteme, és a kockázatos hozam sem túl magas, az államadósság nemhogy csökkenti a társadalmi jólétet, hanem pozitív valószínűséggel elősegít egy olyan redisztribúciót, ami növeli azt. Tulajdonképpen arról van szó, hogy ha bármilyen okból alacsony az aggregált kereslet, azaz ha túlzott a megtakarítási hajlandóság, annak kétféle negatív hatása van: egyrészt rövid távon negatívvá válik a kibocsátási rés, másrészt hosszú távon az optimálisnál nagyobb lesz a tőkefelhalmozás. Az közismert, hogy az első hatás kezelésére lehet alkalmas a fiskális kiadások expanziója. Blanchard arra a nem triviális összefüggésre hívja fel a figyelmet, hogy bizonyos feltételek mellett a fiskális expanzió eredményeként keletkező államadósság segíti a második fajta negatív hatás kezelését. A Blanchard által leírt mechanizmus természetesen vitatható és sok kritika is érte, érdemes ezzel kapcsolatban Boskin (2019) tanulmányát elolvasni. Itt most Wyplosz (2019) kritikájára térnénk ki részletesen, aki lényégében Blanchard empirikus motivációjának a relevanciáját vonja kétségbe. Emlékeztetőül: Blanchard az Egyesült Államok adataira alapozva vonja le azt a következtetést, hogy egyáltalán nem kivételes az a helyzet, hogy az államadósság kamatlába alacsonyabb, mint a gazdasági növekedési üteme. Ezzel szemben Wyplosz 22 fejlett ország adatait vizsgálja meg és hívja fel a figyelmet arra, hogy az Egyesült Államok esete egyáltalán nem tekinthető tipikusnak, az országok jelentős részében inkább kivételnek tekinthetők az olyan időszakok, amikor a kamatláb alacsonyabb, mint a növekedési ütem. Ezáltal Wyplosz megkérdőjelezi Blanchard kiinduló motivációjának általános érvényességét. Wyplosz nem vizsgálja a feltörekvő és a fejlődő országokat, de tudjuk, hogy ezen országok esetében nem igaz, hogy az államadósság kamata megegyezik a kockázatmentes kamatlábbal, előbbi ugyanis jelentős mértékű kockázati prémiumot tartalmaz. Ráadásul ez a prémium rendkívül volatilis, és nem feltétlenül csak a közgazdasági fundamentumok mozgatják. Éppen ezért feltörekvő országok esetében az adósság továbbgörgetése egy nagyon kockázatos stratégia. Ebből adódóan Blanchard megközelítése ezekre az országokra véleményem szerint nem alkalmazható. Végül arra szeretném felhívni a figyelmet, hogy Blanchard elemzése egyaránt nagyon jól illusztrálja a stilizált makroökonómiai modellek erényeit és korlátait. Stilizált modelleken azokat a szándékoltan egyszerű modelleket értem, amelyek egy jól definiált problémára fókuszálnak, és a vizsgált problémához szorosan nem kapcsolódó elemeket azért hanyagolják el, hogy a probléma szempontjából lényeges összefüggésekről ne vonják el a figyelmet. Ennek persze ára van: a stilizált modellek a tényeknek csupán egy szűk körére képesek magyarázatot adni, inkább kvalitatív, mint kvantitatív elemzésre alkalmasak. A stilizált modellek segítenek abban, hogy olyan összefüggésekre irányítsák rá a figyelmet, amik nem triviálisak és egy verbális elemzés során nem feltétlenül mutathatóak ki. Blanchardnak az egyszerű Diamond-féle OLG-modellel végzett elemzése pontosan ilyen. Ugyanakkor az elemzésből az derül ki, hogy a Blanchard által feltárt mechanizmus gazdaságpolitikai relevanciája kvantitatív kérdés, márpedig a stilizált modellek éppen egyszerűségük miatt nem feltétlenül megbízhatóak egy numerikus analízis során. Tehát további kutatások lennének szükségesek ahhoz, hogy eldöntsük, a Blanchard által leírt jelenség elméleti kuriózum-e, vagy egy gazdaságpolitikailag is komolyan vehető összefüggés. Persze ezt a szerző sem vitatja, hiszen ahogy azt már említettük, ő maga is vitaindítónak szánta a tanulmányát. "
"146","Kolozsi Pál Péter","Meglehetősen ellentmondásos szakemberrel bővült a héten a Federal Reserve (Fed) nyíltpiaci bizottsága, miután Judy Shelton elnöki jelölését a Szenátus illetékes testületében 13-12 arányban támogatták a képviselők. A mainstream alaptéziseit rendszeresen megkérdőjelező Shelton eddigi karrierútja alapján minden bizonnyal egyike lesz a legtöbbet kritizált jegybankároknak, ugyanis mind korábbi munkássága és véleménye, mind pedig szakmai állásfoglalásának gyakori változtatása miatt már eddig is rendszeresen támadások kereszttüzébe került (kiemelten a mainstreamet nem csak képviselő, hanem szinte megalkotó Milton Friedman részéről). Egyik ismert szakmai felvetése az aranystandard visszavezetése, amelyet több munkájában is képviselt. Nem tudni, hogy új hivatalában is kitart-e korábbi álláspontja mellett, de talán így is érdekes, mit is javasolt korábbi írásaiban ezzel kapcsolatban a sokak által a jelenlegi Fed-elnök, Jerome Powell lehetséges utódaként emlegetett közgazdász. Vissza az aranyhoz! Semmiképp sem mondhatjuk Sheltonról, hogy a ködös megfogalmazások híve, a Wall Street Journal véleményrovatába írt 2009-es cikkének ugyanis az az első mondata, hogy „térjünk vissza az aranystandardhoz” („Let’s go back to the gold standard.”). Shelton szerint ennek az aranyalapú pénzügyi rendszernek az lenne a hozzáadott értéke, hogy versenyre kényszerítené az állami jegybankot, ha ugyanis az emberek elveszítenék a bizalmukat az állami pénzben (a túlzott pénzkibocsátásból adódó infláció miatt), akkor áttérhetnének aranyra. Az infláció a kapitalizmus ellensége – érvelt bő egy évtizede Shelton -, és ha a kapitalizmust meg akarjuk őrizni, akkor meg kell akadályozzuk a pénz felhígulását. A történelmi tapasztalatok alapján adódik az arany és az ezüst, mint fizetőeszköz és pénz, valamint a verseny jegyében lehetővé kell tenni, hogy az emberek az állami papírpénz helyett aranyhoz vagy ezüsthöz kötött magánpénzben fizessenek („voluntary private contracts linked to payment in gold or silver”). A jelenlegi jogi környezet ezt ugyan nem tiltja, de ellenösztönzi (elsősorban kikényszeríthetőség és adózási szabályok tekintetében), ami de facto monopóliumot jelent az Egyesült Államokban a Fed-bankóknak, ez pedig az amerikai állam túlzott, akár visszaélésekre is lehetőséget adó hatalmát alapozza meg. Azt Shelton is elismerte, hogy feladva az állami pénzmonopóliumot (feltéve, hogy a kétszintű bankrendszerben is beszélhetünk erről), az állam mozgástere csökken, de cserébe a jövő generációk eladósításának lehetősége is megszűnik. A deflációs érvet ugyancsak nem érezte relevánsnak, a túlzott pénzkibocsátást annál inkább. „Olyan pénzre van szükségünk, amely a termelőkért és a fogyasztókért van (…) és nem a csalókért” – fogalmazott meglehetősen sarkosan. Új globális rendszer 2012-ben vetette fel egy univerzális aranyalapú bank („Universal Gold Reserve Bank”) ötletét, amit egy globális monetáris hatóságként is el tudott volna képzelni. Alapkérdése az volt, hogy kellően megbízhatók-e a kormányok (államok), hogy rájuk bízzuk a pénzkibocsátást, vagy a pénz túl fontos kérdés ahhoz, hogy a politikusokra hagyjuk. Shelton több javaslattal is élt. Az egyik egy olyan amerikai állampapír bevezetése, amelyet dollárra vagy aranyra is vissza lehetne váltani (“Treasury Trust Bonds (TTBs)”. Ezek a papírok megvalósítanák a dollár aranyhoz kötését, illetve ezzel a Ronald Reaganhez kötött „stabil dollár” politikáját is. „Fiat money” helyett „sound money”. Shelton szerint a 2008-as pénzügyi válság a hitelpénzrendszer csődje volt, ami a demokratikus kapitalizmus alapjait is aláásta, így a pénzrendszert meg kell változtatni, hiszen a mostani pénzrendszer ki van téve az állam szeszélyeinek (más vélemények szerint a válságot a pénzügyi rendszer oldaláról inkább a kereskedelmi bankok szeszélyeinek kitett banki pénzteremtés okozta, de Shelton érvelésében ez nem jelenik meg.) Az aranystandard ebben az esetben az állam megregulázásnak (önszabályozásának) eszköze. A dollár aranyhoz kötésének globális következményei is lennének: a nagy aranytartó országok idővel követhetnék az Egyesült Államokat, majd pedig létrejöhetne az univerzális aranyalapú bank és egy aranyalapú nemzetközi pénzügyi rendszer. Az arany szerepének újraértékelését nem Shelton vetette fel, de kétségkívül a mostani kinevezéssel ő lesz a legmagasabb posztra jutott aranypárti közgazdász. Minden bizonnyal érdemes lesz követni a megszólalásait ezzel kapcsolatban is. "
"147","Vonnák Balázs","Két, globális szinten is meghatározó jegybanknál került napirendre a monetáris politikai stratégia felülvizsgálata a közelmúltban. A Fed már tavaly elindította a projektet, amelynek konklúzióit ez év közepére ígérték bejelenteni. Az EKB-ban idén kezdődtek meg a munkálatok. Rendszerek elméletben és gyakorlatban A Fed és az EKB monetáris politikai keretrendszere eltérő. A Fed a pénzügyi válság után tért át az inflációs célkövetésre („inflation targeting”, IT), aminek a legfontosabb mozzanata a számszerű inflációs cél megnevezése volt. Az EKB formálisan nem inflációs célkövető jegybank aszimmetrikusan értendő („below, but close to”) inflációs célja és kétpilléres elemzési keretrendszere miatt. A különbségek ellenére mindkét jegybank hasonló problémákkal szembesül már bő egy évtizede: tartósan cél alatti infláció, a kamat effektív alsó korlátjába történő állandó beleütközés, kevés monetáris mozgástér a recessziók enyhítésére. A jelenleg a világban számos helyütt alkalmazott inflációs célkitűzésnek (vagy az EKB ahhoz sok szempontból hasonlító monetáris rezsimének) több kipróbálatlan alternatívája létezik. Ezek közül az „átlagos inflációs célkövetés” („average inflation targeting”, AIT) kiemelt figyelmet kapott a felülvizsgálatok során. Az AIT lényege, hogy ha a jegybank alulról elvéti inflációs célját (mint ezt a Fed és az EKB sokszor megtette az elmúlt években), az azt követő időszakban szándékosan cél feletti inflációra törekszik, hogy hosszabb táv átlagában az infláció megegyezzen a céllal. A hagyományos inflációs célkövetés – ezzel szemben – az „ami megtörtént, az megtörtént” elven nyugszik, vagyis a jegybank akkor is a célra (és nem fölé!) igyekszik emelni az inflációt, ha előtte tartósan elmaradt tőle. Utólag nem kompenzál. Kamatok és várakozások Miért lehet hasznos egy nagyobb időszak átlagát célozni? Hogy megértsük, röviden tekintsük át, hogyan tud hatni a jegybank a kamatokon keresztül a gazdaságra! A megtakarítási-beruházási döntésekben a reálkamat szerepe fontosabb, mint a nominális kamaté. A reálkamatot (r) pedig az alábbi módon határozza meg a nominális kamat (i) és az inflációs várakozások (πe): r = i – πe A jegybank kétféleképpen tudja csökkenteni a reálkamatot: (1) csökkenti a nominális kamatot vagy (2) emeli az inflációs várakozásokat. Előbbi általában könnyebb, mert a nominális kamatok felett nagyobb kontrollja van. Kivételt képez az a szituáció, amikor már nem tudja csökkenteni irányadó kamatát, mert elérte az effektív alsó korlátot (ami nulla körül van). Ilyenkor marad az inflációs várakozások emelése, amire viszont nincs közvetlen eszköze, csak közvetett: a magasabb inflációra vonatkozó ígéret és a remény, hogy azt elhiszik. Az AIT-től azt várják, hogy nagy recessziók idején, amikor a jegybank már nem tud tovább kamatot csökkenteni, az inflációs várakozások kevésbé fognak csökkenni, így a reálkamat jobban tud mérséklődni. Ezt a pozitív jóléti hatást Budianto és szerzőtársai (2020) modellszimulációkkal ki tudták mutatni. A hatás mértéke azonban nagy mértékben múlik a várakozások formálásán. Ha az nem racionálisan történik, az AIT már nem különbözik lényegesen a „klasszikus” IT-től – legalábbis jóléti szempontból nem. Reifschneider és Wilcox (2019) egyértelműen amellett érvelnek, hogy a Fed nagy kihívásain nem segítene a rezsimváltás. Két konkrét szcenáriót szimulálnak a Fed amerikai gazdaságot leíró modelljével. Eredményeik azt mutatják, hogy sem egy komolyabb recesszió, sem egy makacsul alacsony infláció esetében nem tűnik hatékonyabb keretnek az átlagos inflációra célzó monetáris politika. Ha nem tudsz megoldani egy feladatot, próbálkozz nehezebbel! A modellszimulációkon túl érdemes józan paraszti ésszel is végiggondolni, mit remélhet a Fed vagy az EKB az AIT-től. Az USA-ban és az eurozónában a jegybankárok egyik legnagyobb félelme jelenleg, hogy az inflációs várakozások tartósan rögzülnek egy, a célnál számottevően alacsonyabb szinten. Az AIT előnye a mostani környezetben az lenne, hogy a magasabb jövőbeli infláció kilátásba helyezésével emelné az inflációs várakozásokat, és ezáltal a nulla körül beragadt nominális mellett kisebb reálkamatok alakulhatnának ki. De hogy tudnak/tudtak a várakozások tartósan túl alacsony szinten rögzülni? Csakis úgy, hogy nem hiteles a jegybank inflációs célja. Az emberek nem hiszik el, hogy a jegybank képes azt elérni. De akkor miért hinnék el azt, hogy egy magasabb szintet el tud érni? Márpedig az AIT rezsimben pont ez lenne az az extra, amiért megfontolásra lehet érdemes. Olyan ez, mint az a magasugró, aki miután sokadszorra is leverte a lécet, emel egyet a magasságon, hátha úgy sikerülni fog. "
"148","Baranyai Eszter","2010 január 18-án az észak-karolinai Rodanthe falvacskában egy különleges vonulásnak[1] lehettünk volna tanúi: a Serendipity 3-emeletes, tornyos házat – amely egy hollywoodi filmben is központi szerepet kapott Richard Gere mellett – egy hatalmas nyitott platós teherautóra emelték, és a helyi lakosok buzgó kísérete, fényképezőgépeik (telefonjaik) aktív kattogtatása mellett fél mérföldnyivel odébb tették le. A 30-perces vonulást leginkább egy parádéhoz hasonlították, de az ok sokkal prózaibb volt. A tengerszint emelkedése, a partszakasz erodálódása következtében az épület hamarosan a tenger martalékává vált volna. És ez egyáltalán nem számított egyedi esetnek (Leatherman, 2018). A költözés nyilvánvalóan igen költséges volt, illetve nem minden esetben ez a megoldás. Vajon mennyire van beárazva a klímaváltozás a házárakba? Mielőtt rátérünk a válaszra, érdemes röviden összefoglalni, hogy a klímatudósok szerint mi is vár ránk, amennyiben nem csökken számottevően az üvegházhatású gázok kibocsátása.  Az ENSZ Éghajlatváltozási Kormányközi Testülete (IPCC) jelentése– amelyben több tucat éghajlatmodell eredményeire támaszkodik – kiemel néhány hatást (Collins és szerzőtársai, 2013). Először is emelkedni fog a globális évi középhőmérséklet, de nagy regionális különbségekkel. Az északi sarkvidék fogja előreláthatólag a legnagyobb hőmérséklet-növekedést megtapasztalni. Szélsőséges hőmérséklet a legtöbb, de nem minden esetben meleget, mintsem hideget fog jelenteni. A melegebb periódusok (hőhullámok) gyakorisága, intenzitása és hossza is meg fog növekedni. A csapadék mennyisége növekedni fog, de itt is jelentős regionális különbségekre számítanak. Végezetül a jégtakarók olvadása és a mélyóceán melegedése pedig a tengerszint emelkedéséhez fog vezetni. Magyarország esetében egyébként az Országos Meteorológiai Szolgálat kutatói kimutattak egy, az 1980-as években kezdődött intenzív melegedést. Milyen csatornákon keresztül tud az éghajlatváltozás a lakásárakra hatni? A teljesség igénye nélkül: A klímaváltozás ingatlanárra gyakorolt hatását vizsgáló kutatások gyerekcipőben járnak, és elsősorban a tengerszint-emelkedést vizsgálják. Itt három fontos tanulmány eredményeiről ejtünk szót. Mindhárom az USA lakásárait vizsgálja, többek között az adatok mennyisége és (számukra való) hozzáférhetősége miatt. Bernstein és szerzőtársai (2019) azt találták, hogy a tengerszint-emelkedésnek kitett ingatlanok átlagosan 7 százalékkal olcsóbbak, mint a hasonló, környékbeli ingatlanok. Egész pontosan a tengerparttól legfeljebb 0,25 mérföldnyire elhelyezkedő ingatlanokat vizsgálják, és 6 lábnyi (kb. 1,8 méternyi) globális tengerszint-emelkedéssel számolnak. Minél inkább kitett egy ingatlan, annál olcsóbb: az egy lábbal (30 cm-rel) a tengerszint felett található ingatlanok 15 százalékkal olcsóbbak, szemben a csak 6 lábnyi (1,8 méternyi) tengerszint-emelkedésnek kitett építmények 4 százalékával. Murfin és Spiegel (2020) ezzel szemben nem talál hatást talajsüllyedést és talajemelkedést is figyelembe véve. Tanulmányuk szerint ezek a talajmozgások kulcsfontosságúak. A texasi Galveston például a tengerszinthez viszonyítva az USA többi részeihez képest nagyobb mértékben fog süllyedni amiatt, hogy kiáramlik a víz az agyag víztartó rétegekből. Ezzel szemben az alaszkai Juneau vonatkozásában a tengerszint emelkedésnél nagyobb mértékű talajemelkedést várnak. Intuitíve akkor várnánk nagyobb beárazódást, ha a lakosság, a hitelezők és a politikai döntéshozók széles köre is tisztában van a klímaváltozás kockázataival. A klímaváltozásban való hit hatását Baldauf és szerzőtársai (2020) ki is mutatták Floridát vizsgálva. Egy széleskörű konszenzus a klímaváltozás jelenségével kapcsolatban az alkalmazkodás (adaptation) helyi lehetőségeinek aktívabb felkutatását és implementálását eredményezheti, illetve esetlegesen még a negatív környezeti hatások csökkentésére (mitigation) is sarkallhat. Az USA-ban azonban csak az emberek kétharmada hisz a globális felmelegedésben, és csak 52 százalékuk gondolja, hogy a legtöbb tudós szerint létezik ez a jelenség (Howe et al., 2015). Érdekes még, hogy nem feltétlenül ott hisznek benne a legtöbben, ahol az előrejelzések leginkább előrevetítik a hőmérsékleti hatást (az ábrán a piros jelzi, hogy a hatáshoz képest relatíve kevesen hisznek benne). A klímaelőrejelzések beárazódásának mértéke így földrajzilag igen eltérő lehet. Disszonancia a klímaprojekciók és a klímaváltozásban való hit földrajzi mintázata között Forrás: ACIS, Yale Climate Opinion Map 2018, mapchart.net, saját számítás. Az ábra az a) klímaelőrejelzés és a b) klímaváltozásban való hit különbségét mutatja. Előbbi az olyan napok számának várható növekedése, amikor a csúcshőmérséklet meghaladja a 90°F-ot, avagy 32°C-t, sztenderdizálva. (2048-as projekció minusz 2003-2012 historikus átlag.) Utóbbi a lakosságon belül azok aránya, akik szerint van globális felmelegedés, sztenderdizálva. A piros (kék) színek azt jelzik, hogy a megyében az országos átlaghoz képest kevesebb a klímaváltozásban hívők aránya, mint ami a megyére vonatkozó klímaelőrejelzés alapján logikusnak tűnne. Floridában például a meleg napok számának növekedése jelentősen meghaladja az országos átlagot, de a populáción belül a klímaváltozásban hívők aránya nem. Konklúziónk az éghajlat-előrejelzések ingatlanárban való megjelenése kapcsán tehát egyelőre annyi lehet, hogy nincs egyértelmű eredmény, de a klímaváltozásban való hit fontosnak tűnik. Az árban való megjelenés mindenképpen kívánatos lenne, és segíthetne például elkerülni az olyan látszólag abszurd jelenségeket az USA partmenti államainak egy részében, miszerint a lakásállomány bővülési üteme az áradásnak kitett területeken sokkal magasabb, mint az annak nem kitett területeken. "
"149","Világi Balázs","A 2007-08-as válság utáni recesszió idején heves szakmai viták folytak arról, hogy szükséges-e és érdemes-e a költségvetési politikát a gazdaság élénkítésére használni. Sajnos a koravírus járvány ismét súlyos recesszióba taszította a világgazdaságot, így ez a kérdés újra aktuálissá vált. Ebben a bejegyzésben ennek a vitának egy szűk, de rendkívül fontos szeletére fókuszálnék, nevezetesen, hogy mekkora a költségvetési kiadások multiplikátora. Amint az a tankönyvekből jól ismert, a kiadási multiplikátor azt méri, hogy a reál kormányzati kiadások egységnyi növekedése mekkora reál GDP növekedést indukál. A költségvetési politikát csak akkor érdemes gazdaságélénkítésre használni, ha a multiplikátor 1-nél nagyobb, ugyanis ilyenkor nem szorít ki az állami költekezés magángazdasági tevékenységet. Azonban a költségvetési kiadások nem a semmiből jönnek, azokat meg kell finanszírozni adókból vagy adósságból, ami viszont csökkenti a reál kibocsátást.[1] Természetesen a kiadások és azok finanszírozásának nettó hatását érdemes vizsgálni, és a kiadási multiplikátort célszerű korrigálni a finanszírozás negatív hatásával. Először J.M. Keynes érvelt amellett hatásosan, hogy a kiadási multiplikátor nagyobb, mint 1. Keynes érvei elsősorban nem elmélettörténeti szempontból érdekesek, hanem azért, mert a gondolatmenetének lényegi elemei ma is relevánsak. Kimondatlanul is, a kérdésről folytatott modern vita továbbra is akörül forog, hogy Keynes gondolatmenetének egyes elemei milyen mértékben érvényesek. Keynes gondolatmenetének három kulcseleme van: Az érvelés első pontjának algebrai levezetése minden bevezető makroökonómia tankönyvben megtalálható. Ehelyett itt most az intuícióra helyezem a hangsúlyt, amit a következő ábra foglal össze: A kiadási multiplikátor és a folyó jövedelem kapcsolata Forrás: saját szerkesztés A kormányzati kiadások növelése növeli az aggregált keresletet és a GDP-t, ami növeli a háztartások jövedelmét és fogyasztását, ami tovább növeli az aggregált keresletet és így tovább. Ennek az önmegerősítő folyamatnak az az eredménye, hogy a kormányzati költekezés nem szorít ki magántevékenységet és önmagánál nagyobb mértékben növeli a kibocsátást. Ez a gondolatmenet persze csak akkor működik, ha igaz a keynesi érvelés 1. és 2. pontja. Azaz, ha a háztartások folyó jövedelme érdemi fogyasztási kereslet növekedést indukál, továbbá, ha az aggregált kereslet növekedése a reál GDP és nem az infláció növekedéséhez vezet. Az idők folyamán Keynes gondolatmenetének mindhárom elemét komoly kihívások érték. Az 1. pontot Milton Friedman permanens jövedelem elmélete (Friedman 1957) vonta kétségbe. . Az elmélet szerint a fogyasztás fő determinánsa nem a folyó jövedelem, ugyanis a háztartások hosszabb távon gondolkoznak, és ebből adódóan fogyasztásukat „simítják”: ha átmenetileg megnő a jövedelmük annak csak egy kis részét költik folyó fogyasztásuk növelésére, a nagyobbik részét megtakarítják és közel egyenletesen szétosztják a jövőbeli időszakokban történő fogyasztás céljára. Az 1970-es évek nagy hatású újklasszikus makroökonómiájának képviselői (például Robert Barro, Robert Lucas, Thomas Sargent, Neil Wallace) megkérdőjelezték a 2. pontot. Szerintük a kínálat főként az árakkal alkalmazkodik, az aggreált kereslet növekedése csak átmenetileg vezethet némi reálkibocsátás-növekedéshez, hatása főként többletinflációban manifesztálódik. Azt, hogy deficitfinanszírozás mellett nagyobb a kormányzati kiadások GDP-növelő hatása, azaz a 3. pontot Barro (1972) nagy hatású cikke kérdőjelezte meg. Az úgynevezett ricardói ekvivalencia elv szerint racionális háztartások esetén ugyanakkora a hatás adó- és deficitfinanszírozással. A racionális háztartások előre látják, hogy a deficitet egyszer vissza kell fizetni, ez pedig jövőbeli nagyobb adókat eredményez, aminek hatására már most előre csökkentik fogyasztási keresletüket.[2] A fenti kritikák fokozatosan tért nyertek a közgazdasági gondolkodásban, és 2007 előtt a közgazdász társadalom jelentős része szkeptikus volt a fiskális élénkítés lehetőségével szemben. Ezt a vélekedést – úgy tűnt – az adatok is alátámasztották. Ilzetzki és szerzőtársai (2011) tanulmányukban – bár a válság után jelent meg – 2007 előtti mintát használtak széleskörű empirikus vizsgálatukhoz, amiben különböző országokra számszerűsítették a multiplikátor nagyságát, és jellemzően 1-nél kisebb értékeket kaptak. A 2007-08-as pénzügyi válságot követő elhúzódó recesszió hatására azonban megindult ezeknek a kérdéseknek az újragondolása. Ennek eredménye nem az lett, hogy kizárólagosan megerősítették Keynesnek vagy kritikusainak az érveit, hanem hogy megmutatták, a keynesi érvek érvényessége attól függ, hogy a gazdaság a konjunktúraciklus melyik fázisában van. Recessziók, különösen a mély recessziók idején Keynes érvei érvényesülnek, azonban fellendülések idején relevánssá válnak a kritikák. Kezdjük a folyó jövedelem és a fogyasztás közötti kapcsolat újraértékelésével. A fogyasztást mindig lehet simítani, ha a folyó jövedelem relatíve magas a jövőbelihez képest, hiszen megtakarításra mindig van lehetőség. A fordított irányban azonban nem feltétlenül működik a mechanizmus. A háztartások általában nem képesek olyan mértékben eladósodni, mint az a preferenciáikból következne. A fedezett hiteleket leszámítva (mint a jelzáloghitel) a bankok jóval kevesebb hitelt nyújtanak a háztarásoknak annál, mint amennyi a permanens jövedelem elméletből következne. Adósságkorlátnak nevezzük azt a jelenséget, amikor a háztartások kevesebb hitelt kapnak, mint ami az ő szempontjukból optimális lenne. Mindez azért érdekes, mert a fogyasztás simításának a következménye az, hogy a folyó jövedelem és a fogyasztás között gyenge a kapcsolat, viszont az adósságkorlátok megakadályozzák a fogyasztás simítását. Ezért, ha sok az adósságkorlátos háztartás, akkor aggregált szinten erős lesz a korreláció a folyó jövedelem és a fogyasztás között. Továbbá, ha recessziók esetén nő az adósságkorlátok jelentősége, mivel a bankok óvatosabb á válnak, akkor recessziók esetén érvényessé válik a keynesi érvelés 1. pontja. Létezik még egy, a vizsgálatunk szempontjából fontos tényező, ez pedig az óvatossági motívum, ami a háztartások megtakarításainak egy részét a jövedelem bizonytalanágra vezeti vissza. Ha valaki tart attól, hogy elveszíti a munkáját és emiatt drasztikusan lecsökken a jövedelme, akkor a nehéz időkre készülve növeli a megtakarításait. Az adósságkorlát egy külső, az óvatossági motívum egy belső, a megtakarítások növelése vagy az adósságok csökkentése irányába mutató kényszer. További hasonlóság köztük, hogy mindkettő felerősíti a folyó jövedelem és a fogyasztás kapcsolatát. Továbbá, az óvatossági motívumnak is megnő a jelentősége recessziók idején, ilyenkor nagyobb a munkanélküliség valószínűsége és az ebből adódó jövedelembizonytalanság.[3] Keynes érvelésének a 2. pontja azt állítja, hogy a kereslet növekedésére a vállalatok nem az árak növelésével, hanem mennyiségi expanzióval reagálnak. Az újklasszikus kritika ennek lényegében az ellenkezőjét állította. A makroökonómia jelenlegi többségi álláspontja nem azonosul egyik véleménnyel sem. Az új klasszikusokkal szemben a többség ma úgy véli, hogy az árak nem rugalmasak abban az értelemben, hogy nem reagálnak azonnal a kereslet vagy a kínálat változásaira. Az empirikus kutatások által bőségesen alátámasztott ragadós árak koncepciója a domináns megközelítés jelenleg. Eszerint a megközelítés szerint az árak reagálása nem azonnali és nem teljes, általában a mennyiségi- és áralkalmazkodásnak valamilyen kombinációja figyelhető meg. Az, hogy melyik a domináns azt többféle tényező befolyásolja, ezek közül egyik a kapacitáskihasználtság: recessziókban, amikor a kapacitások nagyon kihasználatlanok felerősödik a mennyiségi alkalmazkodás, fellendülések idején, amikor közel teljes a kapacitáskihasználtság, az áralkalmazkodás válik dominánssá. A fentiek mind azt támasztják alá, hogy recessziókban megnő a kiadási multiplikátor nagysága. Ezek után meg kell vizsgálnunk mi a helyzet a kiadások finanszírozásának ellenkező irányú hatásaival. Bár a ricardói ekvivalencia fogalma az 1970-es évek óta komolyan befolyásolta a költségvetési politikáról való makroökonómiai gondolkozást, sosem vált teljes mértékben elfogadottá. A makroökonómusok egy jelentős része mindig is szkeptikusan viszonyult hozzá. Ennek egyszerűen az az oka, hogy a ricardói ekvilalenciát csak nagyon erős, életszerűtlen feltevések mellett lehet bizonyítani. Ezeket itt nincs módunkban végigvenni, most csak egy tényezőt hangsúlyoznék: adósságkorlátos fogyasztók esetén nem igaz a ricardói ekvivalencia, ugyanis annak teljesüléshez az extrém előrelátáson kívül az is szükséges, hogy a jelenbeli fogyasztást a jövőbeli nettó jövedelemkilátások érdemben befolyásolják. Ez viszont pont nem igaz az adósságkorlátos háztartásokra, akiknek fogyasztását döntően a jelenbeli jövedelmük határozza meg. Mindez ismét abba az irányba hat, hogy recessziókban, amikor nő az adósságkorlátok szerepe, Keynes 3. érve felerősödik, ami szerint a deficitfinanszírozás nem semlegesíti szignifikánsan a kiadási multiplikátor hatását. Az eddig tárgyalt elméleti érvek formális modellekben is megjelennek. Például Eggertsson és Krugman (2012), valamint Eggertsson és Mehrotra (2014) tanulmányai megmutatják, hogy az adósságkorlátok szigorodása miként vezet recesszióhoz, illetve tartós stagnáláshoz továbbá demonstrálják, hogy ilyen esetekben a kiadási multiplikátor 1-nél nagyobb lesz. Továbbá azt is demonstrálják, hogy a költségvetési politika teljes hatása nem független a finanszírozás módjától, és a hatás deficitfinanszírozás esetén a legerősebb. Némileg más gondolatmeneteket követve Christiano és szerzőtársai (2011) és Woodford (2011) tanulmányai is alátámasztják, hogy nagy recessziókban, amikor a monetáris politika tehetetlenné válik, a multiplikátor 1-nél nagyobb. Persze az eddigieket mind el lehet utasítani, hisz mindez csak elméleti okoskodás: mit mutatnak az adatok? Jelen esetben azonban nagyfokú összhang van az elméleti és empirikus eredmények között. Auerbach és Gorodnichenko (2012) egy változó paraméteres becslési technika segítségével megmutatják, hogy az Egyesült Államokban recessziós környezetben 1,0 – 1,5 körüli, míg expanzív időszakban 0,0 – 0,5 körüli a fiskális multiplikátorértéke. Eredményeiket a következő ábra foglalja össze, ahol a szürke oszlopok a recessziós időszakokat jelölik:[4] A kiadási multiplikátor alakulása az Egyesült Államokban Forrás: Auerbach és Gorodnichenko (2012) "
"150","Lehmann Kristóf","A bejegyzés írásakor a SARS-CoV-2 vírus a világon igazoltan közel 8,3 millió embert fertőzött meg, és legalább 447 ezer fő életét követelte. Az egészségügyi borzalom mellett gazdasági, politikai drámát is okozott a pandémia, és a napi hírek alapján súlyos geopolitikai feszültségekhez vezethet. A világ vezető országaiban számos gazdaságpolitikai lépésről döntöttek azért, hogy a sokkhelyzetet kezeljék. A válságkezelő intézkedésekről élénk vita bontakozott ki a világ országaiban. Írásomban az USA-ra fókuszálok, amely a szabadpiaci kapitalizmus jelképének tekinthető. Az USA élen járt a válságkezelésben, és mind fiskális, mind monetáris politikai oldalon gyorsan, historikusan is rekord mértékű bejelentésekkel lépett. Sokan sok szemszögből értékelték a sajtóban és médiában ezeket a lépéseket – jelen cikkben egy kérdésre koncentrálok: a bejelentések után és azok mellékhatásaival van-e még kapitalizmus az USA-ban? Meglepő kérdés lehet, úgyhogy vegyük sorra azt, hogy mit tudunk a kapitalizmusról! Sok szerző idézhető lenne, és hosszan vitatkozhatnánk az egyes kapitalizmusdefiníciókról. Az internetes kor gyermekeként felütöm a wikipediát, és beidézem: „Capitalism is an economic system based on the private ownership of the means of production and their operation for profit. Characteristics central to capitalism include private property, capital accumulation, wage labor, voluntary exchange, a price system and competitive markets. In a capitalist market economy, decision-making and investments are determined by every owner of wealth, property or production ability in financial and capital markets whereas prices and the distribution of goods and services are mainly determined by competition in goods and services markets.” Tehát röviden: a kapitalizmus egy olyan gazdasági rendszer, ami a magántulajdonon alapul, és amelyben a termelőket a profitszerzés motiválja. Egy ilyen rendszerben az üzleti döntéshozatalt a termelőeszközök tulajdonosai hozzák meg, az árakat, a termékek és szolgáltatások elosztását pedig a piaci verseny határozza meg. A Fed válságkezelésének sajátosságai Mielőtt az Olvasóban az merülne fel, hogy most egy átmeneti gyors válságkezelésről van szó, szeretném leszögezni, hogy a bejelentett intézkedések mellékhatásainak (legalább) egy része véleményem szerint nem lehet átmeneti. Olyan piaci elveket lépett át az USA válságkezelése, ami nem tud egyszeri lenni. 2008-ban sok kritika érte a válságkezelést amiatt, hogy a Lehman Brothers óriásbankot hagyták csődbe menni. Most ilyen „hiba” nem történt, a Fed még a nem befektetésre ajánlott hitelminősítésű kötvények (junk bond) piacát is kimenti. Ez a közgazdasági és jegybanki irodalomban ismert végső hitelező funkción is túlnyúlik. A végső hitelező funkció során a jegybank a szolvens, de likviditáshiányos szereplők számára likviditást nyújt sokk esetén. A junk bond-ok esetében azonban megkérdőjelezhető a szolvencia, tehát a normál helyzetben lévő fizetőképesség is. Jerome Powell elnök június közepén a kongresszusi meghallgatása során arra a kérdésre, hogy miért vásárolnak vállalati kötvényeket, amikor ezeknek a hozama rekord alacsony szinten van, azt válaszolta, hogy mert azt mondtuk, fogunk („because we said we would”). A Fed beavatkozásával március eleje óta 3010 milliárd dollárral összesen 7169 milliárd dollárra (június 10-i adat) növelte a mérlegfőösszegét. Összehasonlításképpen a 2008-as válságot követően 4516 milliárd dollár volt a mérlegfőösszeg maximuma. A 2020-as mérlegbővülést döntően hiteleszközei használatával és pénzügyi eszközök vásárlásán keresztül elektronikus pénzteremtéssel tette. Más szóval ennyi likvid pénzt teremtett, amivel megtámasztotta a pénzügyi rendszert: az államkötvények és az önkormányzati kötvények piacát, a repo piacot, a bankrendszert, a vállalati kötvények piacát és a tőzsdét. Ha a koronavírust követő pánik miatt eladták ezeket az eszközöket, azok ára esett, de mivel a Fed belépett a piacukra, és felvásárolt rengeteg eszközt, az árak nem estek tovább, és emelkedni kezdtek. A kormányzati fiskális programokkal és azok garanciáival együtt a Fed programjai a kkv-szektortól a nagyvállalatokig minden vállalati szegmenst hiteleznek. A bejelentések hatására a tőzsdék a historikus csúcsokról 30 százalékot estek, majd újra emelkedni kezdtek. Az S&P500 jelenleg is historikus csúcsa közelében tartózkodik, a NASDAQ a vírus előtti historikus csúcsát júniusban túlszárnyalta. Mi változott a piaci kapitalizmus működési elveiben? Véleményem szerint három probléma körvonalazódik, amely rendszerszintű változást hoz: Ezzel eljutottunk a konklúzióhoz. Ha erősödik az erkölcsi kockázat a kimentések és a pénzpumpa révén nincs vagy sokkal ritkább a csőd, akkor látszólag a vállalati szektort mentette meg a döntéshozó, valójában az innovációs kényszert döfte hátba. Az elmúlt évtizedben már jellemzővé vált a saját részvények visszavásárlása (erről itt írtunk). Az ugyanezt vetítette előre: nem kell kockáztatni és innoválni, elég olcsó forrásból (nulla kamat) visszavásárolni a részvényeket, amelyek árfolyama így emelkedik, a részvényesek ezzel is elégedettek. A mostani helyzet azonban túlmegy ezen, mert ha az eszközárakat alulról megtámasztják a döntésekkel, akkor nincs értelme új cégeket alapítani. Elég a tőzsdén befektetni a tőkét. Ha ezt tovább gondoljuk, ez nem lehet hosszútávú stratégia. A jegybankmérleg növelhető számbeli korlátok nélkül, de az ilyen mértékű és ilyen célú beavatkozás mellékhatásokkal jár. Ezek közül szerintem a legfontosabb, hogy a kapitalizmus alapelvét számolja fel: az innovációra és a vállalkozásra való hajlandóságot. Végszó Nem célom értékelni jóságában, szükségességében a fenti intézkedéseket. Lépni kellett. Azzal is tisztában vagyok, hogy a vírus gazdasági hatásai és így a válságkezelés is más morális elveken alapulnak, mint egy hagyományos pénzügyi válság kezelése. Egy borzalmas egészségügyi és szociális/gazdasági válság közepette a még nagyobb tragédiát kell elkerülni. Mégis fontosnak tartom, hogy a lépések rövidtávú hatásai mellett a rendszerszintű változások, hosszabbtávú következményeket is megfontoljuk. Ha a meghozott (kényszerszerű) lépésekkel egy korszak véget érhet, azt fontos lejegyezni. Véleményem szerint 2020 elején az USA-ban, a szabadpiacokon alapuló kapitalizmus mintaállamában, a pénzpiacokon a kapitalizmus alaplogikája érdemben megváltozott és a piaci kapitalizmusnak egy szakasza véget ért. "
"151","Világi Balázs","2019 szeptemberében kezdtem a makroökönómia állapotát áttekintő és értékelő sorozatot, ami mind terjedelemben, mind a publikálási folyamat időtartamában hosszabbra nyúlt, mint ahogy azt eredetileg terveztem. Éppen ideje összegezni és lezárni. A makroökonómia sokat változott előnyére a 2007-08-as válság óta, tudott reagálni a jogos kritikákra. Jelentős előrelépés történt a makropénzügyi elemzés és a heterogén szereplős modellezés terén. Az empirikus kutatások hatására oldódott a teljes racionalitás dogmájához való ragaszkodás, a viselkedési makroökonómia egyre inkább a főáram részévé válik. A 2007-08-as válság után a gazdaságpolitika szükséges újragondolását aktívan támogatta a makroökonómiai kutatás. Ugyanakkor, a makroökonómia alapvetően a stilizált modellek fejlesztésében ért el eredményeket, amelyek célja egyes jelenségek kvalitatív elemzése a kvantitatív pontosság igénye nélkül. Kevés előrelépés történt az olyan modellek fejlesztéseben, amelyek nem csak statisztikai összefüggésekre épülnek, hanem közgazdaságilag megalapozottak, de kvantitatívan is pontosak, és akár gazdaságpolitikai elemzések készítésére is alkalmasak. A sorozat harmadik részében érveltem amellett, hogy a makroökonómia ilyen irányú fejlődésének egyik nagy akadálya a racionális várakozások hipotézishez való értelmetlen ragaszkodás. Az ágens alapú modellezés többek között éppen azért lehet egy olyan eszköz, ami elősegítheti a szükséges továbblépést, mert elveti a racionális várakozásokat. Ugyanakkor véleményem szerint az ágens alapú makroökonómia egyelőre nem volt képes a benne rejlő potenciált kihasználni. Amint a legutóbbi bejegyzésben kifejtettem, ehhez jelentősen újra kéne gondolni az ágens alapú makroökonómia kutatási stratégiáját és esetleg a hozzá kötődő intézményrendszert is. Mivel ez egy tanszéki blog, ezért a makroökonómia iránt érdeklődő egyetemi hallgatókhoz szólva zárnám ezt a sorozatot. Egyrészt, ne aggódjanak, bőven van még megoldandó kérdés a makroökonómiában; ha ezzel szeretnének foglalkozni, akkor nem lesz unalmas a szakmai pályájuk. Másrészt, ne higgyenek azoknak, akik azzal áltatják Önöket, hogy néhány egyszerű összefüggést felhasználva radikálisan javítani lehet a makroökonómia állapotán:there are no low-hanging fruits. "
"152","Világi Balázs","A stilizált modellek fogalmát ennek a blogbejegyzés sorozatnak az első részében vezettem be. A fogalom azokra a szándékoltan egyszerű modellekre vonatkozik, amelyekben az egyszerűsítő feltételek többségét nem valamiféle technikai kényszerből vezetik be, hanem azért, hogy a modell egy jól definiált problémára fókuszáljon. A vizsgált problémához szorosan nem kapcsolódó elemeket azért hanyagolják el, hogy a probléma szempontjából lényeges összefüggésekről ne vonják el a figyelmet. A stilizált modelleknek nem célja, hogy széleskörűen magyarázzák a makrogazdasági megfigyeléseket, a tényeknek csupán egy szűk körére akarnak magyarázatot adni. Éppen ezért nem is alkalmasak előrejelzésekre. Bejegyzés sorozatom egyik fő tanulsága, hogy a stilizált modellek terén jól teljesít a makroökonómia: például, a nyolcadik részben arra mutattam rá, hogy a 2007-08-as válság után a gazdaságpolitika újragondolását aktívan támogatta a makroökonómiai kutatás új stilizált modellek építésével. Vannak, akik amellett érvelnek, hogy a makroökonómiának a feladata éppen a stilizált modellek építése. Az nem baj, hogy ezek elsősorban kvalitatív elemzésekre alkalmasak. Így is fontos kiegészítői a kvantitatív, főként ökonometriai alapú előrejelző modelleknek. Egy előrejelző modell lehet, hogy jól prediktálja azt, hogy mekkora lesz az infláció a következő negyedévben, de természetesen arra nem tud választ adni, hogy például milyen elvekre épüljön az optimális monetáris politika, vagy milyen érvek szólnak az inflációs célkövetés rendszere mellett és ellen. A válaszokhoz szükség van elméleti, adott esetben stilizált modellekre. Ahogy az olyan kérdések vizsgálatához is, hogy van-e értelme a nemkonvencionális monetáris politikának, érdemes-e fiskális politikával gazdaságot élénkíteni, problémát okoz-e az államadósság növekedése stb. Én azonban nem értek teljesen egyet ezzel a nézettel. A stilizált modellek létjogosultságát maximálisan elfogadom, de szerintem nem lehet lemondani arról a törekvésről, hogy olyan modelleket készítsünk, amik egyszerre értelmezik a makroökonómiai eseményeket és kvantitatívan is viszonylag pontosak. A kvantitatív elemzés nem pusztán statisztikai, ökonometriai feladat. Ezt a következőkkel támasztanám alá. Egyrészt, amint hangsúlyoztam, a stilizált modellek egyik fontos szerepe a gazdaságpolitikai problémákra, dilemmákra adott válaszok keresése. De a gazdaságpolitika döntések támogatásához gyakran nem elég kvalitatív állításokat tenni, szükség lenne kvantitatív értékelésekre is. Például, ha a gazdaságpolitika egy trade-off-fal szembesül – azaz, ha az egy cél elérése csak egy másik rovására történhet –, akkor az optimális megoldás megtalálásához numerikus elemzésre is szükség lenne. Másrészt, jelentősen növeli egy modell hitelességét, ha numerikusan is viszonylag pontos. Egy stilizált modell esetében mindig felmerül a kétely, hogy valóban csak a lényegtelen részleteket negligálja-e. Mi van, ha valami fontosat is figyelmen kívül hagy? Amint a sorozat első részében utaltam rá, ennek eldöntése során gyakran kénytelenek vagyunk szubjektíven értékelni. Ha a modell kulcsfeltételezéseit realisztikusnak tarjuk, ha a modell által prezentált érveket értelmesnek, szellemesnek, elegánsnak érezzük, akkor nagyobb eséllyel vagyunk hajlandóak a következtetéseit elfogadni. De a modell meggyőző erejét növeli, ha nemcsak értelmes és szellemes, hanem az adatoknak egy viszonylag széles körére elég pontosan illeszkedik numerikusan is. A modern makroökonómia éppen azzal a programmal indult az 1980-as években, hogy olyan modelleket kell készíteni, amik kvantitatívan pontos leírását és értelmezését adják a gazdasági ingadozásoknak, az üzleti ciklusoknak. Az RBC modellek fejlesztésének egyértelműen ez volt a célja, és a későbbi DSGE modellek egy részét is ezzel az ambícióval hozták létre. Végül is ez a cél nem teljesült (lásd erről Világi 2012), de ez nem azt jelenti, hogy a makroökonómiának fel kell adni az ilyen irányú törekvéseit. Véleményem szerint ez nem feltétlenül lehetetlen küldetés, de amint a bejegyzés sorozat harmadik részében érveltem, az ilyen irányú továbblépésnek feltétele, hogy a modern makroökonómia megszabaduljon a racionális várakozások feltételezésétől. Az ugyanis olyan technikai nehézségek elé állítja a modellezőt, amit csak irreális egyszerűsítő feltételek bevezetésével lehet megoldani, ami viszont lehetetlenné teszi, hogy a modell pontosan illeszkedjen az adatokra. A sorozat hatodik és hetedik részében pontosan annak a viselkedési makroökonómiai megközelítésnek az eredményeit tekintettem át, ami a racionális várakozások feltételezésének elvetésén alapul. Akkor nem esett szó egy ezzel rokon kutatási területről, az ágens alapú makroökonómiai modellezésről. Az ágens alapú modellezést eredetileg fizikában fejlesztették ki, és onnan adaptálták a makroökonómiába. A lényege az, hogy a kutatók egy számítógépes virtuális gazdaságot konstruálnak nagy számú virtuális szereplővel, ezeket nevezik ágenseknek. A kutatók maguk határozzák meg az ágensek viselkedési algoritmusait és a köztük zajló interakciók szabályait. Az eredményeket értelemszerűen számítógépes szimulációval kapják meg.[1] Nyolc évvel ezelőtt a már idézett írásomban (Világi, 2012) amellett érveltem, hogy az ágens alapú megközelítés alkalmas lehet olyan makroökonómiai modellek építésére, amelyek numerikusan is elég pontosak, de nem pusztán statisztikai összefüggéseket tartalmaznak, hanem van közgazdasági megalapozottságuk, és ebből adódóan használhatók gazdaságpolitikai elemzésre is. Mindezt a következőkre alapoztam. Egyrészt, az ágens alapú megközelítés nem használja a racionális várakozások hipotézist, ami – ismét hangsúlyozom – szerintem a makroökonómia fejlődésének egyik legkomolyabb gátja. Másrészt, ez a megközelítés képes kezelni a gazdasági szereplők nagy mértékű heterogenitását, ami fontos feltétele annak, hogy kvantitatív értelemben is pontos modellt csináljunk. Harmadrészt, az ágens alapú megközelítés képes megjeleníteni az egyensúlyhoz való alkalmazkodás folyamatát, nemcsak magukat az egyensúlyi helyzeteket. Márpedig a havi vagy negyedéves frekvencián az ingadozások egy része valószínűleg abból adódik, hogy egy sokk után a gazdaság keresi az új egyensúlyi helyzetét (szemben a DSGE modellekkel, ahol feltételezzük, hogy az új egyensúlyi helyzeteket egy hónapon/negyedéven belül megtalálja a gazdaság).[2] Azonban most, nyolc év elteltével nem érzem úgy, hogy az ágens alapú megközelítés meghozta volna az áttörést a makroökonómiában. Továbbra is úgy látom, hogy a potenciál megvan ebben a modellcsaládban, de a kutatások eddigi iránya nem feltétlenül optimális. A legtöbb ágens alapú makroökonómiai cikket olvasva az az érzésem (vigyázat, most nagyon szubjektív leszek!), hogy a szerzőknek nincs jelentős ötletük és világos kutatási céljuk; egyszerűen azt gondolják, hogy ha felépítenek valami nagyon bonyolult virtuális gazdaságot, és azzal elég számítógépes szimulációt végeznek, akkor csak kijön belőle valami érdekes. A rossz hír az, hogy az esetek túlnyomó többségében nem jön ki. Az ágens alapú megközelítés egyik nagy előnye, hogy képes bonyolult rendszereket kezelni, sőt eredetileg éppen ebből a célból jött létre a fizikában. De éppen ez a veszélye is: sokan az ötlettelenségüket próbálják a bonyolultsággal leplezni, mivel az a szakértelem és komolyság látszatát kelti. Míg egy DSGE modell építésénél a szerzőnek bizonyos szabályoknak meg kell felelni (más kérdés, hogy ezek egy része szerintem fölösleges), addig az ágens alapú megközelítésnél a kutatónak óriási a szabadsága, a józan ész határai között szinte bármit feltehet a szimulált virtuális gazdaság szereplőinek a viselkedéséről és a köztük zajló interakciók szabályairól. Ennek persze megvan az a veszélye, hogy ha szinte bármit feltehetek, akkor kellő türelemmel és gépidővel szinte bármilyen eredményt ki is hozhatok a modellből. Azonban míg egy egyszerű stilizált modell esetén a figyelmes olvasó nagyon hamar kiszúrja, hogy a végeredmény melyik irreális vagy erőltetett feltevés eredménye, addig az ágens alapú megközelítés esetén a modellek bonyolultsága gyakran elrejti mindezt. További probléma, hogy az ágens alapú kutatásokról szóló tanulmányok többsége nem könnyíti meg az olvasó dolgát. Általában nem indokolják a feltételezéseiket, és jellemzően nem próbálják megmagyarázni az eredményeiket. Ez utóbbi két okból is problémás gyakorlat. Egyrészt, egy modell eredményét nehéz „eladni” például egy gazdaságpolitikai döntéshozó számára, ha az eredményt nem tudjuk intuitív módon megindokolni. Érthető módon nem fogják hitelesnek tartani egy kutató állítását, ha csak annyival tudja azt alátámasztani, hogy ez jött ki a számítógépes szimulációból. Másrészt, egy közgazdásznak önmaga számára is elvárás kéne legyen, hogy a vizsgált jelenségekre közgazdasági magyarázatot találjon. Ez részben az önellenőrzést is szolgálja: ha egy adott szimulációs eredményt csak nagyon intuícióellenesen lehet megmagyarázni, az legalábbis gyanút kell, hogy keltsen, ugyanis lehet, hogy programhiba van a háttérben. Ismét leszögezném: a fentiek ellenére úgy gondolom, hogy az ágens alapú modellekben komoly potenciál van, de ahhoz, hogy ez valóra váljon, alaposan újra kéne gondolni az ágens alapú modellezés kutatási stratégiáját. Véleményem szerint a fenti feltételek betartása esetén lehetséges lenne egy komoly, az ágens alapú modellekre alapozott áttörés a makroökonómiában. Ugyanakkor, azt is látni kell, hogy ezeknek a feltételeknek a közgazdaságtanban megszokott két-három fős (maximum négy-öt fős) kutatói csapatokkal nem lehet megfelelni. A fenti kívánalmakat akkor lehet teljesíteni, ha a kutatói teamben vannak makroökonómusok, az egyes részpiacok empirikus elemzői és elméleti szakemberei, a numerikus szimulációk szakértői stb. Tehát inkább 10-15 fős, ha nem nagyobb csapatokra lenne szükség. Hasonlóan az orvostudományhoz, kémiához, gyógyszerkutatáshoz, egyes műszaki tudományokhoz, ahol egy teljes labor van egy kutatási eredmény és a hozzátartozó publikáció mögött. Ennek a közgazdaságtudományban nincs meg a kultúrája és talán az intézményi feltételei sem. Viszont figyelembe véve a makrogazdaság bonyolultságát, ha olyan kutatási eredményeket szeretnénk, amelyek kvantitatívan pontosak, de egyben képesek közgazdaságilag is értelmezhető magyarázatokat adni makroökonómiai jelenségekre, és még gazdaságpolitikai tanácsadásra is felhasználhatók, akkor nem látok más utat. "
"153","Neszveda Gábor","A tőzsdei buborékok története egy idős a tőzsdék történelmével. Mára a történelemkönyvek része a híres tulipánbuborék története, amikor egy tulipánhagyma ára elérte egy ház árát, mielőtt kipukkant a buborék. Az is széles körben elfogadott, hogy a közelmúltban, a 2000-es  években pukkant ki a technológiai részvényekhez kapcsolódó buborék. (Brunnermeier és Nagel, 2004). Általános konszenzus az is szakirodalomban, hogy gyakran szakadnak el a tőzsdei árfolyamok a fundamentálisan megmagyarázható szinttől (Shiller, 1981). Felmerül a kérdés, hogy ennek mi lehet az oka. Miért emelkednek irreálisan az árak? Majd miért zuhannak be hihetetlen gyorsan? Ezekre a kérdésekre keresi a választ a kísérleti közgazdaságtan pénzügyekkel foglalkozó iránya. Először azt vizsgálják meg, hogy milyen árfolyamok alakulnak ki olyan mesterséges körülmények között, ahol minden információ adott, és mindenki számára könnyen és egyértelműen elérhető. A kísérletben konkrétan az alábbiak voltak a feltételek. Minden résztvevő kereskedhet ugyanazzal a kockázatos termékkel (tőzsdei részvény) vagy megtarthatja a pénzét. Mindenki számára egyértelmű, hogy a tőzsdei részvény 10 perióduson keresztül minden alkalommal 100 forint osztalékot fizet, de utána már semmit. Ezek alapján mindenki számára könnyen belátható, hogy az első kereskedési alkalommal ez a részvény 10*100 azaz 1000 forintot ér fundamentálisan, és minden periódus után 100 forinttal kevesebbet. Minden információ elérhető mindenki számára, és nincs ezzel kapcsolatban semmilyen bizonytalanság. Ez az egyszerű kísérlettípus már régóta ismert (Smith és szerzőtársai, 1988) mégis a mai napig sokat kutatott (Powell és Shestakova, 2016). A megfigyelések következetesen azt mutatják, hogy az árfolyam először szignifikánsan a fundamentális érték alatt indul el, de utána folyamatosan növekszik, aminek hatására lényegesen túlhaladja az aktuális fundamentális értéket, míg végül drasztikusan rövid idő alatt lecsökken az időszak végére, amikor a részvénynek már egyértelműen nincs értéke. Ezeknek a kísérleteknek van legalább egy nagyon erős üzenete, miszerint a tőzsdei buborékok még akkor is kialakulnak, amikor mindenki számára egyértelmű és könnyen kiszámítható, hogy mi a fundamentális értéke egy „részvénynek”. Azaz úgy tűnik, hogy az emberek alaptermészetéből fakad a buborékok jelensége. Természetesen számtalan tényező befolyásolhatja, hogy mennyire erős a félreárazás és mekorra eséllyel alakul ki. Például kockázatkerülőbb alanyok esetén kisebb a buborék, de ugyanez igaz a jobb kognitív képességekkel rendelkező vagy tapasztaltabb kereskedők esetén is (Powell és Shestakova, 2016). Mindazonáltal az alapmintázat meglepően erős, a tőzsde buborékok újra és újra kialakulnak. "
"154","Vonnák Balázs","A világon mindenhol hamar elfogadta a lakosság, hogy a koronavírus terjedését minden lehetséges eszközzel akadályozni kell, a halálos áldozatok számát alacsony szinten kell tartani. Ennek ára egy olyan visszaesés a GDP-ben, ami a nagy pénzügyi válságot is felülmúlhatja. Azonban nehezen vitatható, hogy ha anyagi áldozatokkal megoldható, mentsünk életeket. De vajon tényleg csak anyagi áldozatot hozunk a korlátozásokkal? A termelés leállása, vállalkozások anyagi ellehetetlenülése miatt sokan vesztették el az állásukat. Az egy dolog, hogy ők már nem tudnak annyit költeni, mint korábban, ami tovább húzza lefelé az amúgy is gyengélkedő keresletet, de van az éremnek egy még sötétebb oldala. A munkanélküliség kihat a mentális, egészségi állapotra is, és végül a halálozási rátát is növeli az állásvesztettek körében (lásd például: Clemens és szerzőtársai 2015)[1]. Sajnos nincsen erős evidencia arra vonatkozóan, hogy a gazdaság visszaesése csak egy karcsú V-betű lesz lesz, és a járvány elmúltával mindenki ismét munkába állhat, mintha mi sem történt volna. Ha viszont így van, nem GDP-t adunk életekért cserébe, hanem GDP-t és életeket adunk életekért cserébe. A kérdés csak az, hogy mennyit. Az alábbi hevenyészett számítás, amely nem egy konkrét, hanem egy fiktív, de realisztikus országra vonatkozik, informatív lehet a nagyságrendekről: Vagyis a gazdaság korlátozások miatti leállásának a kieső jövedelmeken túl jelentős, emberéletekben is kifejezhető költsége van. Ráadásul ez utóbbi veszteség összemérhető azzal, amit a járvány szabadon engedése okozna. Ez a számítás természetesen sok olyan egyéb szempontot nem vesz figyelembe, ami befolyásolhatja a korlátozások optimális mértékét. Nem biztos például, hogy egy ilyen méretű világjárványban a munkanélküliség extrém megugrása mellett ugyanolyan mértékben hat ki az állás elvesztése a mentális állapotra, hiszen kevésbé jelent személyes kudarcot. Másfelől azonban a korlátozások negatív hatásait növeli – a már említett érvek mellett –, hogy a bezártság negatív hatással van a közérzetünkre, vagy az a tény, hogy sok gyerek kiesik az oktatásból, vagy nem részesül megfelelő szintű oktatásban. Összességében elmondhatjuk, hogy a munkanélküliség hatását a halálozási rátára hiba lenne elhanyagolni. A kérdés most már csak az, hogy vajon ezt mérlegeltük-e, amikor magától értetődőnek vettük, hogy a gazdasági élet leállása szükséges rossz a járvány áldozatainak minimalizálása érdekében. Készült-e olyan átfogó, a vírus várható pusztítását éppúgy, mint a recesszió jövedelmi és humánáldozatát egyaránt figyelembe vevő költség-haszon elemzés, ami megalapozza a világban általánosan alkalmazott korlátozások mértékét? Vagy lehetséges, hogy emberéletek és emberéletek között kell választani, és ebben a kellemetlen döntési helyzetben a GDP-veszteség lehet a mérleg nyelve? Lehetséges-e, hogy egy mindenre kiterjedő költség-haszon elemzés a korlátozások optimális szintjét sokkal alacsonyabbra tenné? Igazuk van-e a svédeknek? A kérdés megválaszolása már csak azért is sürgető lenne, mert a járvány várhatóan még visszatér. "
"155","Tapaszti Attila","Az események ellenőrzésének érzése („ura vagyok a helyzetnek”) az egyik legalapvetőbb emberi igény. Egy banális személyes, csapatépítős élményem erről az a nyári bobpálya, ahol a bobok kialakítása[1] bőven lehetővé teszi a fék nélküli, teljes sebességgel történő lesiklást, az emberek többsége mégis jobban élvezi, ha saját maga dönthet a fékezésről. Állatkísérletekben is hasonló eredmények születnek, vegyük például a Richmondi egyetem kisautót vezető patkányait: azon egyedek, amelyeket nem távirányítású kisautóval vittek a táplálékhoz, hanem egy trükkel megtanították őket önállóan vezetni, alacsonyabb stresszhormonszintet produkáltak. A mentális egészség fenntartásának tehát egyik legfontosabb záloga a tehetetlenség érzésének elkerülése (lásd erről még a tanult tehetetlenség fogalmát). De hogyan kontrolláljuk az eseményeket egy hektikusan változó, sokszor csak absztrakcióként megjelenő globális környezetben? A kontroll érzésének egyik legfontosabb lépése a helyzet megértése, az ok-okozatok feltárása, a mintázatok felismerése. A társadalmi-politikai-gazdasági szférában – azaz a fizika és matematika törvényeitől távol eső területeken – ez a tanulási folyamat nem képletekkel, hanem inkább narratívákkal történik. A narratívák lehetnek tudományosan megalapozottabbnak tűnőek (lásd például közgazdaságtan), vagy sok esetben légből kapottak (az összeesküvés-elméletek túlnyomó hányada), azonban lényeges pontjuk a valós eseményekre való visszahatás. A narratívák nemcsak a jelenleg fennálló helyzetet magyarázzák tehát, hanem alakítják is az eseményeket: az 1990-es években elterjedt ígéretek ellenére továbbra is úgy tűnik, hogy nincs ideológiamentes emberi világ. A hegemón globális narratívák változását szinte mindig a valóság egyfajta betüremkedése váltja ki. Ilyenkor az addig fennálló uralkodó magyarázatok elvesztik erejüket, és újak születnek. Fontos, hogy sok esetben csak maga a narratíva változik, míg a valós gazdasági-társadalmi szituáció szinte változatlan marad. Sőt, egyes esetekben az emberek többsége racionálisan tudja, hogy a narratíva hamis (például a több fogyasztás mindig boldogít), mégis úgy tesz, mintha igaz lenne. Ezért fut sokszor zátonyra az aktuálisan uralkodó globális narratívát leleplezni kívánók igyekezete, hisz tulajdonképpen nincs is mit leleplezni… Hiába, bonyolult lény az ember. A kissé filozófikus felvezetés után nézzünk két olyan narratívát, amelynek alakulása kulcsszerepet kaphat a közeljövőben. A gazdaságilag és pénzügyileg végsőkig optimalizált működés időszakát felválthatja az ellenállóképesség növelésének kora? A klímaváltozás esetében a lokális alkalmazkodás egyre nagyobb szerepet kell hogy kapjon Idén 5,5-8%-os szén-dioxid-kibocsátás-csökkenést várnak a szakemberek a 2019-es szinthez képest, amely a második világháború óta a legnagyobb értékű visszaesés. Mondani sem kell, hogy ez a koronavírus globális gazdasági hatásának tudható be, jelentős GDP-visszaesés és munkanélküliség mellett a fogyasztás zuhanása kíséri. A társadalmi-gazdasági hatások pedig mindenki előtt ismertek. A probléma az, hogy 2030-ig minden egyes évben megközelítőleg hasonló mértékű éves szén-dioxid-kibocsátás-csökkentésre lenne szükség egyre alacsonyabb bázisról, hogy a biztonságosnak tekintett 2 fokos felmelegedés alatt maradjon a világ. A jelenlegi globális gazdasági és társadalmi berendezkedés mellett ez a cél abszolút elérhetetlennek látszik, még a technológiai fejlődés és a zöldberuházások ütemének remélhető felpörgése mellett is. Természetesen ez nem jelenti azt, hogy utóbbiakra nincs szükség; a gazdasági kilábalás egyik pillére lehet a kibocsátáscsökkentést támogató beruházások felpörgése[2]. De a racionalitás[3] azt diktálja, hogy a lokális ellenállóképesség növelése egyre nagyobb hangsúlyt kell hogy kapjon. Illetve visszautalva a bejegyzés elején boncolgatott kérdésre: miután globálisan a kibocsátás csökkentése sajnos nehezen befolyásolható (lásd például az USA magatartását a klímaegyezmények tekintetében), addig a lokális adaptáció sokkal jobban kontrollálható. Egyéni szinten hasonló folyamatok játszódhatnak le. A koronavírus valóságfelforgató hatása (karantén, utazások korlátozása stb.) valószínűleg a közelébe sem ér egy 2-3 Celsius-fokos hőmérsékletemelkedés visszafordíthatatlan következményeinek. A jelenlegi uralkodó narratíva az egyéni felelősségről (szelektív hulladékgyűjtés, újrahasznosítás stb.) ki kell hogy egészüljön a hatásokra való felkészülés szükségességével. A „Great Moderation” végének a vége: alkalmazkodj, ha tudsz! Ha a 2008-as válságot tekintjük a vég kezdeteként, akkor lehet, hogy az elmúlt 40 évet felölelő globális korszak végénének a végét látjuk az elkövetkező években kibontakozni. De mivel is volt jellemezhető címszavakban a „Great Moderation” ereje teljében: globalizáció, outsourcing, szabad tőkeáramlás, szabadpiaci ideológia, a piaci folyamatok megjelenése korábban „védett” területeken, közel egy milliárd új olcsó munkavállaló megjelenése, a globális hitelállományok felrobbanása, az eszközárak szakadatlan emelkedése, a vagyoni- és jövedelmi egyenlőtlenségek emelkedése a fejlett világban és nem utolsó sorban dezinfláció. A fentiek egyfajta szerves egységben és összhangban működtek együtt, amelyet a globális hegemón, neoliberálisnak is hívott ideológia hivatott legitimálni. A következő éveket egymásnak néha ellentmondó, gyökeresen más pályát feltételező tényezők uralhatják, ezért egyéni és lokális szinten is a minden helyzetre kész adaptációra kerülhet a hangsúly, a korábbi maximális optimalizációval jellemezhető periódus helyett. De nézzünk nagyon röviden pár aspektust: A közeljövőben megfordulhat (illetve már meg is fordult) a globalizáció jelensége mind gazdasági, mind politikai vonatkozásában. A koronavírus – és a két világhatalom közti politikai feszültségek már korábban megindult kiéleződése – miatt a „just in time” narratívát a „just in case” válthatja fel[4]: ez a szállítási láncok rövidülését, onshoringot, a technológiai innovációk védelmét és ezáltal a dezinflációs folyamatok megfordulását rejtheti középtávon, amelyet az automatizáció felgyorsulása ellensúlyozhat. Az infláció esetleges megjelenése a reáleszköz árak emelkedésének irányába mutat (természetes hedge), ugyanakkor azt sem szabad elfelejteni, hogy az utolsó nagy inflációs periódusban az USA részvényárak például csak stagnáltak. A home office esetleges elterjedésével a korábban egyik elsőszámú inflációs hedge-nek tekintett ingatlanpiac is differenciálódhat, nem biztos, hogy minden szegmense védelmet nyújthat majd. A negatív reálkamatok a hitelállományok további emelkedésének irányába mutatnának, de globálisan a privát szektor adósságállománya soha nem látott mértékű szinten áll már jelenleg is. Az állami adósságállományok emelkedése ellensúlyozhatja a privát szektor potenciális adósságleépítését, de az állami költekezések redisztribúciós hatásának kijelölése a politika terepe. Az 1990 után érvényes politikai konszenzus pedig változik, noha eddig a gazdaság növekedés feltétlen priorizálása nem kérdőjeleződött meg. Ebből fakadóan például az eszközárak tekintetében közel sem egyértelmű a kép, hiába árazza jelenleg a piac a 2010-es évek keretrendszerének töretlen folytatását. Összességében talán elmondható, hogy a történelem kerekei ismét forogni látszanak, az alkotó nem pihen: mind a valós környezeti hatások, mind a társadalmi-politikai-gazdasági ideológiák változni kezdtek. A status quo-hoz való ragaszkodás elementáris – sokszor egyéni szinten érthetetlen és öncsonkító – erejét természetesen nem szabad alábecsülni, de a dolgok jelen állása szerint várhatóan egy, a korábbi évtizedekben nem tapasztalt, aktívabb adaptációt igénylő időszak áll előttünk. "
"156","Kolozsi Pál Péter","Az utóbbi hónapokban a koronavírus-járvány felforgatta a világot, és szinte egyöntetű vélemény, hogy addig biztos nem lesz tartós megnyugvás, ameddig nem készül el az oltóanyag. Hónapok óta közösen drukkolunk a tudósoknak, fejlesztőknek, gyógyszergyártóknak, hogy minél hamarabb megtörténjen az áttörés, de az utóbbi napokban felmerült egy olyan kérdés, ami már megosztja az országokat: ha elkészül a vakcina, ki kap belőle először? A feszültség Franciaországban jutott el először a robbanásig, amikor az egyik francia alapítású gyógyszeróriás vezére kijelentette: mivel az Egyesült Államok kutatóügynöksége, a Barda biztosítja a finanszírozást a Covid-19 elleni vakcina fejlesztéséhez, ezért az Egyesült Államok kap először az oltóanyagból, ha az elkészül. Ez a gyakorlatban azt jelentheti, hogy az amerikaiak napokkal, de akár hetekkel is az európaiak előtt kaphatják meg a várva-várt ellenanyagot. Franciaország természetesen felzúdult: Edouard Philippe francia miniszterelnök sietve felhívta a figyelmet, hogy mindenkinek egyenlő hozzáférést kell biztosítani a vakcinához, Emmanuel Macron francia köztársasági elnök pedig kifejtette, hogy a koronavírus elleni oltóanyagra nem vonatkozhatnak tisztán piaci törvények, a vakcina ugyanis egy „globális közjószág”. A vakcina-vita ráirányítja a figyelmet a gyógyszeripar, illetve a szellemi tulajdonjogok problémájára, ami már évtizedek óta a világkereskedelem legforróbb területei közé tartoznak – csak eddig nem a fejlett államokat érintette, hanem a fejlődőket és a fejletleneket, ahol már eddig is valós probléma volt az amúgy már létező, de elérhető áron nem hozzáférhető gyógyszerek és eljárások kérdése. De nézzük, mit is jelent a francia elnök által használt globális közjószág kifejezés és mennyire illeszthető a jelenlegi helyzethez! A közjavak olyan javak, amelyek egyéni fogyasztása nem csökkenti a rendelkezésre álló állományt, illetve amelynek a fogyasztásából senkit nem lehet kizárni. Paul Samuelson óta tudjuk, hogy ezeket a javakat „nem lehet a piacra bízni”, mert a piaci mechanizmusok szuboptimális mennyiségben és áron állítják majd elő ezeket a javakat. A közjavak a klasszikus közgazdasági gondolkodásban állami szinten jelentkeznek, de mivel a gazdasági és társadalmi élet egyre inkább a globális térben zajlik, így vannak globális szinten jelentkező közjavak is: globális béke, a nemzetközi gazdasági és pénzügyi stabilitás, a mindezt biztosító szupranacionális intézmények, a stabil finanszírozási rendszerek, a hatékony jogérvényesítés – és a megfelelő közegészségügyi állapotok. Az egészséggel kapcsolatban voltak már sikeres, nemzetek közötti együttműködések (AIDS, TBC, malária), de az ezekből adódó egészségügyi és gazdasági fenyegetés nagyságrendje a fejlett államokban meg sem közelítette a mostani koronavírusjárványt – így nem véletlen, hogy épp most kerül elő a globális közjavak előállításának és finanszírozásának kérdése. Kérdés, hogy egy vakcina megfelel-e a globális közjószág definíciójának? Elsőre nem evidens, hiszen egy vakcina olyan, mint bármilyen más magánjószág: ha fiezetek érte megkapom, ha pedig nem, akkor nem, illetve, ha adott mennyiségű vakcina áll rendelkezésre, akkor ha valaki megkapja az oltást, akkor más lemaradhat az oltóanyagról (vagy várnia kell rá, ami ebben az esetben elég problémás lehet). Van ugyanakkor egy másik, kicsit szofisztikáltabb megközelítés is, ami a közjószágok felé közelíti az oltást: ha kialakul a közösségi immunitás, akkor senkit nem lehet kizárni a kockázat csökkenésének áldásos hatásaiból, illetve az, hogy eggyel többen élvezik ezt a fajta védettséget, nem hat senkinek a védettségi szintjére. Itt is van ugyanakkor egy paradoxon. Az oltás tömegeknek kecsegtet érdemi életminőség-javulással, de nincs olyan üzleti mechanizmus, ami miatt tisztán piaci viszonyok között egy vállalkozásnak megérné kifejleszteni a vakcinát. Vannak ugyanis globális közjavak, nincs viszont globális állam. Ez csak azért kihívás, mert a közjavakat valakinek elő is kell állítani, amit nemzeti szinten az adófizetők által finanszírozott állam biztosít, globális szinten azonban globális állam hiányában nem adódik a megrendelő személye – miközben a globalizáció miatt a járványok is egyre inkább globálisak, ahogy most sajnos láthatjuk is. Még ha el is fogadjuk, hogy az egészség globális közjószág, nyitott kérdésből nincs hiány. Maga az egészség tekinthető globális közjószágnak, vagy csak egyes részterületei? A vakcina, vagy a teljes egészségügyi infrastruktúra, ideértve a kórházakat, lélegeztetőgépeket, orvosokat? Milyen mértékben függ az egyik állam egészségügyi helyzete a másik állam egészségügyi helyzetétől? Mi a leghatékonyabb módja ilyen esetben a finanszírozásnak: önkéntes finanszírozás, globális adó, piaci mechanizmusok? Elgondolkodtató kérdések. Meg is kell őket válaszolni. Csak először legyünk túl a járványon. "
"157","Kolozsi Pál Péter","Franciaország történelme nagy vonalakban és nagyon leegyszerűsítve leírható a fő szomszédaival, azaz az angolszász világot képviselő Angliával (Egyesült Királysággal), illetve a Németországgal szembeni viszonyának alakulásával. Az utóbbi évtizedekben kiemelten az utóbbi reláció értékelődött fel – ezt jól mutatja stratégiai szinten, hogy az Európai Unióban szinte minden érdemi döntés először a német-francia csúcstalálkozókon merül fel és dől el, illetve szimbolikus szinten, hogy például a francia köztársasági elnökök beiktatásukat követően mindig először Berlinbe utaznak. Emmanuel Macron, aki 2017. május 14. óta – azaz épp három éve – áll az Ötödik Köztársaság élén, szintén berlini utazással kezdte hivatali idejét, de a német vonalat már a választási kampányában is hangsúlyosan képviselte. Macron egyik fő választási kampányüzenete is az volt, hogy Németország és Franciaország szorosabb együttműködése útján lehet új lendületet hozni a kontinensre. Macron győzelme után az utóbbi években viszonylag távolságtartó Berlin is viszonylag nyitottnak kezdett mutatkozni az esetleges mélyítési lehetőségek tekintetében. A német válaszok azonban mindig úgy kezdődtek, hogy „mindennek az alapja a szükséges strukturális reformok végrehajtása”, amelyeket évtizedek óta halogat Franciaország, s csak ezt követően lehet a szerződések megváltoztatásáról tárgyalni. Ezt már akkor is sokan úgy értelmezték, hogy a francia gazdaságpolitika egyfajta „németesítése” jöhet, ami szerint Franciaország sikerét csak az biztosítja, ha a franciák lemásolják a Rajna másik partján követett gyakorlatot. Manapság ugyanakkor felerősödtek azok a vélemények is, amelyek szerint nem szabad és nem is lehet a német úton végig menni. A Le Figaro című lapban a napokban jelent meg Étienne Boisserie, Marco Boffo és Bruno Tinel francia közgazdász-professzorok írása, amely nem is azért érdekes, mert amellett érvel, hogy miért lenne „abszurd” a német modell reprodukálása Franciaországban – hanem azért, mert egy olyan narratívát mutat be a német sikerek okait elemezve, amiben nem jelennek meg a szokásos klisék (német munkamorál, precizitás, megbízhatóság stb.) Nem kétséges, hogy sokan (különösen a németek) nem értenek egyet a leírtakkal, és kétségtelen, hogy a szerzők nem vesznek figyelembe számos fontos tényezőt, de talán így is érdekes látni, hogy mire vezetik vissza az említett francia közgazdászok Németország gazdasági felívelését és jelenlegi gazdasági dominanciáját. Boisserie, Boffo és Tinel alapállítása szerint (1) nem lehet, és (2) nem is kell a német utat követni. Nem lehet, mert a német modell a sajátos német iparosításon, az amerikai hidegháborús stratégián és az évtizedek óta fennálló alulértékelt devizán alapul, ami nem mindenkinek adatik meg. És nem is kell, mert a német út nem is annyira sikeres: az újraegyesítés óta például a keleti tartományok fejlettségi lemaradása állandósult és egyfajta német „mezzogiorno”-t alkotnak. A német fejlődés az alábbi 3 tényezőre vezethető vissza: A nehéz helyzetbe került francia és olasz gazdaságot ebben a monetáris helyzetben aktív iparpolitikával lehetett volna megvédeni, az európai uniós szabályok azonban ezt nem teszik lehetővé. A kör bezárult. A csapdából a német út nem vezet ki – hiszen nem is lehet, és nem is szabad azt követni. "
"158","Baranyai Eszter","Az IMF előrejelzése szerint a világ gazdasága 2020-ban 3 százalékkal csökken szemben a 2019-es közel 3 százalékos növekedéssel[1]. Különösen nagy visszaesést – 6,1 százalékot – várnak a fejlett országokban.  Vajon hogyan viszonyul a gazdasági pusztítás a történelem legutóbbi nagy járványáéhoz? A spanyolnáthának keresztelt[2] H1N1-típusú vírusfertőzés 3-4 hullámban jelentkezett: először 1918 tavaszán, a leghalálosabb 1918 szeptembere és 1919 februárja között volt, végül 1919 későbbi hónapjaiban. Néhány országban 1920-ban volt egy negyedik hullám is. Különösen szembetűnő a spanyolnátha mortalitása: 48 vizsgált ország átlágában – amely a világ összlakosságának 92 százalékát fedte le 1918-ban – a három szóban forgó év alatt a lakosság 2,1 százaléka esett a járvány áldozatául (Barro és szerzőtársai, 2020). Magyarország egyébként az 1,27 százalékos kumulált mortalitási rátájával az átlag alatt helyezkedett el, míg a leginkább sújtott országokban (Kenyában és Indiában) a ráta az 5 százalékot is meghaladta. Ezeket az éveket jelentős gazdasági kontrakció is jellemezte. Barro és Ursúa (2008) 12 ország esetében azonosított „ritka makroökonómiai katasztrófát”, ahol a mélypont a spanyolnátha időszakába esett.  A ritka makroökonómiai katasztrófákat (negatív sokkokat) az egy főre jutó reál GDP vagy az egy főre jutó reál fogyasztás egy vagy több éven átnyúló, legalább 10 százalékos kumulatív eséseként határozzák meg.  1870 óta a spanyolnátha időszakának sokkját ezidáig csak a két világháború és a nagy világválság sokkjai utasították maguk mögé. A spanyolnátha gazdasági hatása mindenesetre az első világháború miatt nem nyilvánvaló. A hatás pontos azonosítását, az első világháborús és egyéb hatások kiszűrését kísérelték meg Barro és szerzőtársai (2020). A tanulmány mind a járvány intenzitását, mind a háború intenzitását halálozási statisztikákkal proxizza. Panelelemzéssel 42 ország reál GDP adatait vizsgálták 1901 és 1929 között, és azt találták, hogy 1 százalékos halálozás (spanyolnáthában elhunytak/lakosságszám) 3 százalékos egy főre jutó reál GDP-esést eredményez. A minta országaiban átlagosan 6,2 százalékos egy főre jutó GDP visszaesés írható a spanyolnátha számlájára (halálozási arány * regressziós együttható = 2,1% * -3).[3] Arra nem kaptak statisztikailag egyértelmű eredményt, hogy tartós-e vagy átmeneti a hatás (vagyis a halálozások negatív előjelű koefficiensével szemben a késleltetett halálozások koefficiensei pozitívak lennének-e). A fogyasztást vizsgálva – amihez az országok szűkébb körének (30) adatai álltak csak rendelkezésre – hasonló, bár valamelyest erősebb hatást találtak: 1 százalékos halálozás 4 százalékos fogyasztás-visszaeséssel járt. A jelenlegi helyzet sok tekintetben nagyon különböző az egy évszázaddal előttihez képest. Talán a legfontosabb, hogy szerencsére sokkal kevesebben hunytak el eddig covid-19-ben (300 ezer körüli becsült szám világviszonylatban). Ma egy, a lakosság 2,1 százalékát elpusztító járvány 150 millió ember halálát jelentené. Maguk a járványok közötti különbségeken túl az orvostudomány és az egészségügy fejlődése is feltehetőleg hozzájárul az alacsonyabb számokhoz. Szintén fontos, hogy a spanyolnátha áldozatai között nagy arányban fordultak elő fiatalok, hosszan tartó munkaerőpiaci és demográfiai hatást sejtetve. A fenti tanulmányok alapján a két járvány gazdasági hatása nagyságrendileg mégsem tűnik nagyon különbözőnek. Hogyan lehet ez? Érdekes lenne a járványkorlátozó intézkedések intenzitását és kiterjedtségét alaposan megvizsgálni, és a két időszakot az alapján összevetni, tekintettel az intézkedések gazdasági hatásaira. Amit mindenesetre tudunk, hogy a spanyolnátha idején is vezettek be korlátozásokat, bár ezek kevésbé tűnnek egységesnek és hatásosnak. A szociális interakciók csökkentése érdekében iskolákat, mozikat, színházazak, templomokat és közösségi házakat zártak be sűrűn lakott területeken, néhol karanténokat írtak elő, máshol pedig a tisztítási előírások szigorodtak (Tognotti, 2003). A temetéseket és más közösségi összejöveteleket megtiltották (Hatchett, 2007), az orvosoknak pedig javasolták a maszkok használatát. Az intézkedések egy része nem volt hatásos: például Spanyolországban és Olaszországban a közfürdők megnyitása inkább a tradíciós járvány elleni szokásokból – tisztítás fontossága – építkezett (Tognotti, 2003). A régi szokásokhoz való visszanyúlás már csak azért sem meglepő, mert magukat a tudósokat, kutatókat is váratlanul érte a járvány. (Richard Pfeiffer német bakteriológus nyomán eredetileg úgy gondolták, hogy az influenza – spanyolnátha is – bakteriális eredetű. 1875 óta pedig a több mint 50 korábban gyógyíthatatlan fertőzés – tífusz, kolera stb. – kórokozójának azonosítása azt a képzetet keltette, hogy a tudomány elvezet egy járványmentes világba.) A korlátozó intézkedéseket sok helyen nem tartották fent hosszú ideig. 17 amerikai várost vizsgálva Hatchett és szerzőtársai (2007) azt találják, hogy ritkán haladták meg a 6 hetet az intézkedések, és a lazításokkal párhuzamosan újra intenzívebben terjedt a vírus. Nem utolsósorban pedig markáns különbségek mutatkoztak az egyes területek döntéshozóinak hozzáállása között: a 17 amerikai városban is volt, ahol már a járvány felbukkanásakor, volt, ahol csak később, máshol pedig egyáltalán nem vezettek be korlátozó intézkedéseket. Érdemes nem elfelejteni a jelentős társadalmi változásokat, amelyek a 20. század eleje óta végbementek. Az urbanizáció, a több és gyorsabb nemzetközi (és belföldi) utazás következtében erőteljesebb korlátozó intézkedések szükségesek egy-egy járvány megfékezése érdekében. A kétkeresős családmodell térnyerése, illetve a több egyszülős család is azt jelenti, hogy az iskola- (óvoda-/bölcsőde-) bezárások sokkal nagyobb terhet rónak a dolgozó szülőkön keresztül a gazdaságra. A gazdaságban végbement változásokat is érdemes felidézni. A turizmus, a szolgáltatószektor térnyerése, a mezőgazdaság GDP-n belüli relatív súlyának csökkenése, a globális ellátási láncok kiépülése nagyobb gazdasági hatáshoz vezetnek. Ezzel ellentétes hatást fejt ki a digitalizáció, lehetővé téve az online munkát. Összefoglalva tehát, a legutóbbi nagy járvány – a spanyolnátha – súlyosan érintette az akkori gazdaságot, átlagos hatását az egy főre jutó reál GDP 6 százalékára becsli egy tanulmány. Noha a koronavírus nagyságrendekkel kevésbé halálos, a járvány idei gazdasági hatását sok országban ennél nagyobbra várják. Az okok között találjuk a szociális interakciók csökkentését célzó intézkedések feltehetően hatásosabb bevezetését a megváltozott társadalmi rendszer és gazdasági szerkezet kontextusában. "
"159","Vonnák Balázs","Az utóbbi években számos közgazdász, történész és statisztikus erőfeszítésének köszönhetőn olyan historikus adatbázisok álltak össze gazdasági adatokból, amelyek több évszázadra visszanyúló idősorokat biztosítanak ökonometriai elemzésekhez. Míg a pénzügyi válság előtt inkább az volt a hozzáállás, hogy elég az elmúlt 20-30 év megfigyeléseit használni empirikus munkákhoz – mondván, korábban nagyon másképp működött a gazdaság -, addig a válság megtanított mindenkit arra, hogy bizony vannak olyan gazdasági törvényszerűségek, amelyek akár egy évszázados lappangás után ismét érvényre jutnak, és nem csekély következményekkel. A koronavírus-járvány egy újabb olyan, nagy horderejű jelenség, amely – bár nem gazdasági természetű – drámai hatással lesz (van) a gazdaságra. De honnan tudhatnánk, pontosan milyenekkel, ha ilyen méretű járvány emberemlékezet óta nem volt? Hát persze, hogy a történelemkönyvekből, pontosabban a már említett historikus adatbázisokból. Ugyanerre gondolt három Amerikában dolgozó közgazdász is, Òscar Jordà, Sanjay R. Singh és Alan M. Taylor, és megbecsülték, hogy a legnagyobb járványok milyen változásokat okoztak a gazdaságban (Jordà és szerzőtársai, 2020). Ehhez egészen a XIV. századig nyúltak vissza, és minden olyan esetet figyelembe vettek, amikor a fertőzés legalább 100 000 ember halálát okozta. Elemzésük fókuszában az állt, hogyan alakul a termelési tényezők (munka, tőke) hozama, vagyis a reálbér és a reálkamat a járvány elvonulta után. Összhangban a neoklasszikus aggregált termelési függvény alapú megközelítéssel azt kapták, hogy a tőke hozama csökken, a munkáé nő. Ez konkrétan azt jelenti, hogy egy nagyobb járvány után a reálkamat természetes szintje több mint egy százalékponttal esik vissza, a reálbérek pedig tartós növekedésnek indulnak. A magyarázat erre az, hogy – az elmélet szerint – egy termelési tényező ára (hozama) fordítottan kapcsolatban áll annak bőségével, és mivel egy járvány a munkaerőt tizedeli meg, a munka ára nőni fog a tőke rovására. Nagy járványok hatás a reálkamat természetes szintjére Európában  Forrás: Jordà és szerzőtársai (2020) Megjegyzés: a sávok egy, illetve két standard hibát ölelnek fel Ami különösen zavarba ejtő, hogy az általuk kimutatott hatások több évtizedig jelentkeznek. A reálkamat például még 30 évvel a járvány után is egy százalékponttal alacsonyabb, mint azt megelőzően. Ez pedig különösen azon országoknak rossz hír, ahol a monetáris politikát már eddig is természetes kamat túl alacsony szintje, a nulla alsó korlát bénította, mivel ők – ez alapján – nem számíthatnak arra, hogy a következő évtizedekben érdemi kamatpolitikát tudnak majd folytatni. És ide tartozik az eurozóna, Japán, valamennyire az Egyesült Államok és a fejlett világ nagy része. Azonban a helyzet talán nem ennyire kilátástalan. Amint azt a szerzők is elismerik az összefoglaló részben, ez a járvány nem egészen olyan, mint nagy történelmi rokonai. A fő különbség, hogy míg azok a munkaképes lakosságot tizedelték, addig a COVID-19 elsősorban az idősekre nézve veszélyes, az aktív lakosság körében eddig csak elenyésző arányban szedett áldozatokat. Ez viszont azt jelenti, hogy a munkakínálat várhatóan nem lesz alacsonyabb a járvány lecsengése után, így a tőke hozama sem feltétlenül esik vissza a bérekhez képest. Sőt, ebben a bizonytalan környezetben sokkal inkább a beruházások jelentős visszaesése várható, ami így a tőke relatív szűkösségét, egyúttal a reálkamat emelkedését vetíti előre. Bárhogy is lesz, a „nincs új a nap alatt” bölcsesség mellett nem szabad Herakleitoszról sem elfeledkezni, aki szerint kétszer nem léphetünk ugyanabba a folyóba. "
"160","Tapaszti Attila","Számos elemzőház várakozása szerint a koronavírus elmúltával az eszközárak visszatérnek a normál időszakokban megszokott szintekhez. Fő kérdésük, hogy ez mennyi időt vesz igénybe. Ezért a hangsúly a vakcina feltalálására, hatékony gyógyszer fejlesztésére, tesztelésekre helyeződik, ami után visszaállhat a rend. Ez a nézőpont implicite azt feltételezi, hogy 2020 januárja előtt minden rendben volt kisebb-nagyobb problémákkal, de a relatíve erős globális növekedés hajtotta eszközár-emelkedés töretlenül folytatódott volna, ha nincs járvány. Biztos, hogy ez az alapfeltételezés erős lábakon áll? Érdemes körbejárni, hogy mi árnyalhatja ezt a képet, hozhat-e a koronavírus egy „ugrást” a globális hitelciklusban egy következő fázishoz. Kimaradhat-e egy emelkedő eszközárakkal jellemzett időszak, ami a vírus nélkül még akár évekig tartott volna? A hihetetlen méretű monetáris és fiskális beavatkozások az elmúlt 12 év forgatókönyve alapján újabb és újabb csúcsok felé tartó eszközárakat vetítenek előre. Az alapelv egyszerű: ami működött közel egy évtizede, miért ne működhetne tovább? Ugyanakkor sokunk szeme előtt a japán eszközárak utóbbi 30 éve is lebeghet. Japánban az eszközárak a soha nem látott mértékű évtizedek óta zajló fiskális és monetáris politikai beavatkozások ellenére sem közelítik meg az 1990-es szinteket. Sem a részvény-, sem az ingatlanpiacon. Lehetséges, hogy az egész világ vagy a meghatározó régiók „eljapánosodnak”, és a tartós, széles sávban mozgó stagnálás évtizedei következhetnek (vagy egyes helyeken folytatódnak) az eszközárakban? Globális hitelállomány növekedés: nem anomália, hanem a működés módja Egy korábbi bejegyzésben már hosszabban foglalkoztunk a témával, ami pár mondatban és lecsupaszítva így foglalható össze: a fogyasztás[1] töretlen globális emelkedéséhez (GDP-növekedéshez) folyamatosan növekvő vásárlőerőt kell a fogyasztani hajlandó szegmensek felé allokálni. Ez megvalósulhat a széles rétegeket elérő[2] béremelkedésen vagy a hitelezési csatornán keresztül[3]. Az elmúlt 30 évben a hitelezés dominált a világban. A fogyasztás globális motorjaként működő nyugati országokban a statisztikák szerint a termelékenység emelkedését jelentősen alulmúló módon nőttek a bérek az elmúlt 30 évben, míg a hitelezési csatorna[4] egyre nagyobb szerepet kapott. Lényeges, hogy itt nem csak a szűk értelemben vett fogyasztást, hanem például az ingatlanvásárlások egyre nagyobb tőkeáttétellel történő vásárlását is figyelembe kell vegyük. A hitelezés 1980-as évekbeli felpörgése után tehát úgy növekedhetett a gazdaság, hogy „nem harapott a farkába a kapitalizmus kígyója”. Azaz a fogyasztás is emelkedni tudott relatív béremelkedés nélkül is. A fogyasztásban nagyobb egyenlőség volt a vagyoni eloszláshoz képest, így társadalmilag is legitimált volt a rendszer[5]. Így jutottunk el a tőkeáttételen alapuló „financializáció” korába. Ennek az időszaknak a fő jellemzője, hogy a fejlett gazdaságok egyre nagyobb tőkeáttétel mellett voltak csak képesek egységnyi GDP-növekedést generálni, míg a hitelek fedezetéül szolgáló eszközök ára (különösen az ingatlanok, részvények) töretlen emelkedést mutatott. Japán: az első ország, ahol megbicsaklott az eszközár sztori Japán helyzete sok tekintetben egyedi, különösen az öregedő lakosságot érdemes kiemelni. Nehéz egyértelmű „alapmodellnek” tekinteni, mégis érdemes megnézni a történteket. Az alapvetően beruházás-vezérelt, exportnövekedésre építő modell az 1980-as évekre kifulladt[6]. Az ezt ellensúlyozandó jegybanki kamatcsökkentések jelentős eszközáremelkedést generáltak az ingatlan- és részvénypiacon a 80-as évek második felében, ami a 90-es évek elején összeomláshoz vezetett az eszközárakban. Innentől kezdett a japán jegybank úttörőként az azóta világszerte megismert jegybanki eszközök alkalmazásába. A kamatok gyorsan elérték a zéró alsó korlátot, és 2001-től mennyiségi lazításba kezdett a jegybank, amit a 2008-as válság miatt több hullámban gyorsítottak, majd 2016-tól a 10 éves kötvényekre 0 százalékos hozamcélt jelöltek ki és tartják azóta is. (Megjegyzendő, hogy a fiskális politika is számos élénkítő programot folytatott a 90-esévektől.) Mindezek ellenére az eszközárak gyakorlatilag stagnáltak az elmúlt 30 évben, azaz a jegybank hihetetlen élénkítése nem vezetett újabb és újabb csúcsokhoz! Mivel magyarázható ez? Nézzük talán a legfontosabb okot, az egyes szektorok adósságállományának GDP arányos alakulását Japánban a 90-es évek közepétől kezdve:  Forrás: IIF – Institute of International Finance Mint látható, egy nagyon hosszú időszakra, 25 évre kiterjedő hitelállomány-leépülés vette kezdetét a privát szektorban, amelyet az állami adósságállomány „felrobbanása” ellensúlyozott. Az érdekes az, hogy sem a fogyasztói, sem az eszközárak nem mutattak nagyobb emelkedést ezen időszak alatt[7]. Azaz hiába a japán jegybank elkeseredett próbálkozása, nem sikerült újraindítania a hitelciklust (reflation). A folyamatot a tartósan 0 körüli infláció sem segítette, ami önmagában az adósság-defláció problémáját erősíti, és nehezíti a magánszektor adósságvállalásának újraindítását. (A deflációs adósságspirálról részletesen itt lehet olvasni). Lényeges kiemelni, hogy bár az elmúlt évtizedeket szokás „elveszettnek” tekinteni Japánban, jelentősebb társadalmi feszültségek nem léptek fel, az eszközárak stagnálása nem okozott katasztrófát. Eurózóna: előre a japán úton, ha egyáltalán lehet?  Az eurózóna sánta. Mint köztudott, „féllábas” abban tekintetben, hogy a monetáris unió nem egészül ki fiskális unióval. Az elmúlt hetek fájdalmas vitája az ún. „koronakötvényről” és a válság utáni kiigazítási kényszer belengetése ismételten e körül a hatalmas probléma körül forog. Ezért egyes országokban működhet ugyan a féloldalas „reflation”, más országokban a további gazdasági, társadalmi és politikai feszültségek olyan szintre érhetnek, amely az eurózóna esetleges szétbomlásának irányába mutathat. Az alábbi ábra utolsó évtizede némiképp hasonlatos a japán helyzethez, ami a privát szektort illeti. A vállalati szektor lassan leépülő hitelállománya a kevesebb jövőbeli innováción keresztül a globális piaci részesedésből kisebb európai tortaszeletet vetíthet előre. Ez és a globalizáció várható megtorpanása az utóbbi évtized inkább exportvezérelt európai növekedési útját is elzárhatja. Kína: 2008 után a világgazdaság motorja, emelkedő adósságszintek mellett Fontos hangsúlyozni, hogy a kínai gazdasági keretrendszert eltérő volta miatt (az állam jelentős szerepe, az állami tervezés szerepe stb.) egy az egyben nem lehet összehasonlítani az itt felsorolt régiókkal. Azonban az alapvetően beruházás-vezérelt növekedés (a GDP majd 45 százaléka beruházásból jön, míg a háztartási fogyasztás a fejlett országokhoz képest alacsony, a 40 százalékot sem éri el) Kína esetében is lassan korlátokba ütközhet, amely a növekedési modell átgondolásához vezethet. Ez utóbbi a szakértők szerint elsősorban a fogyasztás emelkedését vonhatja maga után. Erre számos út kínálkozhat – például az egészségügy és az oktatás fejlesztése is ezt az irányt erősítheti. Ez kevéssé vezet a hitelállomány emelkedéséhez, amennyiben ezt egyéb fiskális redisztribúció támogatja. Kínában az elmúlt évtizedekben a hatalmas gazdasági növekedést eszközáremelkedés kísérte. Az áremelkedés az utóbbi időben inkább az ingatlanpiacon volt jellemző, a részvényárak már inkább széles sávban való oldalazást mutattak az elmúlt 10 évben. Az ingatlanpiac további hitelezéssel való élénkítése egyre inkább megtérülési korlátokba ütközhet. Bár fundamentális tényezőként a városiasodás folytatódása támogatja, ugyanakkor a nagyvárosokban hírek szerint akár 20-30 százaléknyi lakás is üresen állhat. További korlátozó tényező az ingatlanpiaci árak tekintetében a demográfia lassú fordulata, amely miatt a 2010-es évektől 2040-ig 10 százalékkal csökken a munkaképes korúak aránya, amit az automatizáció, digitalizáció ellensúlyozhat, de az eszközárakban ez nem biztos, hogy teljesen leképeződik. USA: a nagy kérdőjel… Még kevésbé tiszta a helyzet az USA-ban. Ami a soft tényezőket illeti, az amerikai néplélekben az eszközárak alakulása különösen fontos szerepet tölt be, továbbá a kapitalizmus egyik őshazájaként a vállalkozói attitűd is nagyon erős. További unásig ismételt tény, hogy a világ elsőszámú devizája és tőkepiaca is amerikai, így az USA helyzete az eszközárak alakulásának tekintetében abszolút kulcsfontosságú. A tartalékdeviza-szerep a globális sokkok felszívására is rákényszerítette az országot, amely egy esetleges deglobalizációs helyzetben (vagy akár szándékos politikai beavatkozásnak köszönhetően) enyhülni tudna, így a privát szektor adósságnövekedése is megállhatna, akár vissza is fordulhatna[8]. Kérdés tehát a globalizáció alakulása. Ha a globalizáció jelen formájában folytatódik, akkor az USA privát szektor tartós adósságleépítése és az eszközárak stagnálása kisebb esélyűnek tűnik. Azonban a globalizáció intézményeit ért USA kritikák és a kereskedelmi háború jelezheti a küszöbön álló fordulatot. Az ábrán a 2008-as válság szektorális hatásai jól látszódnak (a koronavírus utáni bejelentések még nem). A háztartási szektor már 2008-ban megkezdte az adósságállományának leépítését, míg a vállalati szektor adósságállománya új csúcsra emelkedett. (Köszönhetően nem kis részben a részvényvisszavásárlási műveleteknek is, amelyek a tőzsdének adtak hajtóerőt.) A fő kérdés, hogy egy esetlegesen szigorodó szabályozói környezetben melyik szektor képes és hajlandó még – az állami szektort kivéve – tőkeáttételének emelésére? Varázsgömb természetesen senki számára nem érhető el, azonban annyit biztosan állíthatunk, hogy a „financializáció” alapú növekedés ismét eggyel közelebb lépett a végső kimerüléséhez[9], ráadásul a koronavírus miatt egy igen öles lépéssel.  A globalizációs ciklus fordulata is folytatódik A globálisan egyre szabadabb, egyre kisebb költséggel végrehajtható tőkepiaci műveletek is az eszközárak emelkedésének irányába mutattak. Az elmúlt években ugyanakkor már számos jel utalt a globális termelési és befektetési láncok eddigi tükörsima vízének mélyében megbúvó feszültségekre (trade war, Huawei ügy az USA-ban stb.), amelyet a koronavírus már-már hidegháborús politikai dinamikája jelenleg megerősíteni látszik. Az alábbi ábra a globális export arányát mutatja GDP arányosan, és mint látható, az elmúlt években már folyamatosan csökkent a mutató: Forrás: KKR Érdemes kiemelni, hogy tőkepiaci korlátozásokra eddig nem került sor, ugyanakkor a „tőkemérleg – folyó fizetési mérleg” egyenlőség miatt a tőkeáramlások volumene is csökkenhet. A koronavírus felerősítheti a regionális, lokális tendenciákat, ez pedig az elmúlt 30 év status qou-jának végét jelzi. Az elmúlt hetek fejleménye a koronavírus miatt az amerikai-kínai viszony kiéleződése, amely folytatása mindkét vezetés számára akár politikai előnyöket is rejthet, míg e taktika gazdasági ára a jelenlegi helyzetben talán alacsonyabb[10]. Konklúzió  Az elmúlt 40 év globalizációs növekedési keretrendszerének fő kérdése így fogalmazható meg: éppen ki növelje tovább a tőkeáttételét, ami az eszközárak emelkedésének egyik kulcsa volt? A koronavírus hatásai kapcsán a fő kérdés az, hogy folytatódhat-e tovább ez a működés. Az állami szerepvállalás elkerülhetetlen növekedésének tőkepiaci hatásai közel sem egyértelműek, különösen ha az új eszközök is állandósulnak (helikopterpénz vagy az ettől eltérő MMT[11] alkalmazása például), amelyek közvetlen transzfert jelenthetnek a magas fogyasztási határhajlandósággal rendelkezők felé. Egyelőre az elmúlt évtized befektetési paradigmája folytatódni látszik, azonban érdemes figyelni a jeleket, hogy egy új érába érkezünk-e. "
"161","Sebestyén Géza","A koronavírus egészségügyi hatásai mellett a gazdasági hatások is drasztikusak. Több mint egymillió fertőzött. Napi többezer halott. Leálló gyárak. Hiányzó alapanyagok és alkatrészek. Szabadesésben zuhanó kereslet és tőzsdei árak. Csak az USA-ban hetente többmillió új munkanélküli. Sokan azt gondolták, hogy egy ennyire drámai környezetben a kriptopénzek veszik majd át az arany szerepét, és jelentenek majd menekülőeszközt a befektetőknek. A Bitcoin és az altcoin-ok árfolyamai azonban a cikk írásának időpontjában alacsonyabban vannak, mint a világméretű járvány kirobbanása előtt. A BTCUSD értéke március 12-én 15 százalékot esett 20 perc alatt. Számos befektető ábrándult ki a virtuális pénzekből. A csalódottság oka nem ritkán pontosan az a jellemzője a virtuális valutáknak, mely korábban sokak által az egyik fontos erősségeként volt kiemelve. A marketing és a hazugságok Sydney Pollack híres idézete szerint a marketing nagy részben kizsákmányolásról, hazugságról és hisztériáról szól. A valótlan, túlzó vagy félrevezető állításokat tartalmazó reklámokra valószínűleg mindannyian tudnánk példát mondani. Az azonban nagyon ritka, hogy egy terméket a hibái kihangsúlyozásával próbálnak eladni. Édesapám egyik története ezen ritka kivételek egyike. Egy ismerőse gépkocsit adott el, és demonstrálandó az alváz kiváló állapotát egy csavarhúzóval szúrta meg azt. Miután a szerszám – az ismerős várakozásával ellentétben – úgy ment át az alvázon, mint kés a vajon, az eladó egy pillanatnyi megingás nélkül mosolyogva mondta a potenciális vevőknek, hogy „Látják, milyen jó minőség?” Bár ebben az esetben működött a stratégia, azt gondolnánk, hogy a pénzügyi befektetők ennél szofisztikáltabbak. Esetükben lehetetlen egy negatívumot előnyként eladni. A pénzügyi immunrendszer A koronavírus drámai hatásaival nap mint nap szembesülünk a hírekben. A kormányok egyszerre vívnak elkeseredett csatát a kór egészségügyi és gazdasági következményeivel. A harcok egy másik frontja szabad szemmel nem látható. Ez a megfertőzött emberek szervezetében zajlik. Szerencsére az esetek többségében az immunrendszerünk felismeri a kórt, sikeresen legyűri, és a küzdelem alatt felhalmozott tudást (reményeink szerint legalább pár évig) megőrzi. Képes lesz a hasonló kórokozók felismerésére és eliminálására. De vajon mennyit tanul mostanában a pénzügyi immunrendszerünk? Az immunrendszereknek általában nincsen könnyű dolga, hiszen a támadó fél jellemzően álcázó, elterelő taktikát alkalmaz. Édesapám példájánál az eladó magabiztos fellépése volt ez. A kutatások szerint a koronavírus cukrot használ álcának. A pénzügyi immunrendszerünk esetében a kriptopénzek egyik elterelő taktikája pedig az anonimitás előnyként történő hangoztatása volt. Nem mind arany, amire azt mondják Ahogy ezzel blogunkon is rendszeresen foglalkoztunk, a kriptopénzek világára eddig is számos árny vetült (nagyon kockázatosak; nem tekinthetők pénznek; a limitált mennyiség átverés; a Bitcoin technológiája miatt sosem lesz komoly fizetési alternatíva; bérünket nem szívesen fogadnánk el ebben; a szabályozás sem tudja pénzzé tenni; számos gyanús projekt létezik; nem vagyunk tökéletesen védve a hamisítás ellen; vannak eleve átverésre épülő projektek; ezeknek hozama is ennek megfelelő; vagy itt; vagy itt; még a mítoszok sem igazak). És bár sokan hitték, hogy komoly turbulenciák esetén ezen eszközök jelentik majd a modern kor aranyát, a várakozások nem igazolódtak be. Sőt, a kriptopénzek árfolyamai brutális eséseket produkáltak. Olyan nagyokat, hogy egy új fogalom is született: a március 12-i zuhanást sokan csak a „Bitcoin Fekete csütörtöke”-ként emlegetik. A virtuális valuták rossz teljesítményének számos oka van. Nem lehet (könnyen) WC-papírra váltani őket, nincsen fizikai formájuk, nem működik az értékőrző funkciójuk sem, és túl sok van belőlük (lásd például itt). Mások szerint a piaci infrastruktúra szerkezete és a Bitcoin blokklánc kapacitáskorlátja a hibás (lásd például itt). A vírus azonban egy ennél fontosabb problémát is felszínre hozott. És itt nem a hihetetlenül ízléstelen CoronaCoin–ra gondolunk, mely a megbetegedések és halálesetek számának növekedését konvertálta volna befektetői profitra, és még a konszenzusos algoritmus nevével is morbid tréfát űzött, „Proof of Death” névre keresztelve (szerencsére sokan eleve fekete bárányként tekintettek ezen új szereplőre, és a piac sem volt vevő rá). A hatás, amiről beszélni kell, az az anonimitás körüli mítosz megdőlése. A kriptopénzek esetében a felhasználók névtelenségét sokan tekintették az alternatív fizetési rendszerek fontos pozitívumának. Kihangsúlyozták, hogy ez az ügyfelek védelmét segíti elő. Írtak arról, hogy ez a felhasználók személyiségi jogaival is összhangban van. Hivatkoztak a biztonságra és a bizalomra, valamint az egyenlő esélyekre is. Rámutattak, hogy az anonimitás garantálásával a virtuális valuták a készpénz hasonló jellegét másolják. Bár néhányan felvetették, hogy a névtelenség elsősorban az illegális tevékenységeket végző szereplők számára jelent értéket, ettől függetlenül a jellemző hozzáállás a virtuális valuták ezen tulajdonságához egyértelműen pozitívnak volt tekinthető. Az online világban azonban a névtelenség nagyon kétélű fegyver. És erre világít rá szomorú precizitással a koronavírus is. Míg világszerte orvosok, nővérek és egyéb egészségügyi alkalmazottak milliói küzdenek a fertőzés és annak egészségügyi következményei ellen, míg a kormányok és a jegybankok vállvetve igyekeznek a gazdasági károkat minimalizálni, míg itthon is majd mindannyian meghozzuk a saját áldozatainkat a láthatatlan ellenség elleni küzdelemben, addig egyes szereplők arra használják a COVID-19-et, hogy másokat rövidítsenek meg. A bűnözők motivációja persze érthető. A járvány gazdasági következményei egyes becslések szerint egyharmadával csökkentették a virtuális valutákra épülő csalások összbevételét (lásd például itt). A szereplőknek tehát új bevételi forrásokat kellett keresni. A megoldások pedig ugyanolyan visszataszítók, mint amilyen sokszínűek. A talán még legártatlanabbnak tekinthető magas hozamok ígéretétől (lásd például itt és itt) a hivatalos szervekként való hamis fellépésen (lásd például itt) és védőeszközök fiktív eladásán (lásd például itt) át egészen a címzett családjának megfertőzésével való fenyegetésig (lásd például itt) a csalók eszköztára lényegében végtelen. És mi a közös mindebben? Az, hogy a virtuális valuták által biztosított névtelenség ad védelmet az elkövetőknek. A hagyományos pénzügyi rendszerben ugyanis a bankok azonosítják az ügyfeleiket, a pénzmozgások kedvezményezettjei általában meghatározhatók, törvénytelenség esetében a bankszámlák zárolhatók, a csalással szerzett összegek lefoglalhatók, inkasszálhatók. A kriptopénzek világában azonban az anonimtás miatt mindezt nem tehetik meg a hatóságok. A pénzek létezésének, a pénzfunkciók meglétének alapja a bizalom. A bűnözői körök említett akciói az egyéni károkon túl alkalmasak arra, hogy a virtuális valuták fontos jellemzőjének, az anonimitásnak előnyként való értelmezését – jogosan – megkérdőjelezzék, ezen túl pedig a kriptopénzek iránt sokakban meglévő bizalmat megrengessék. Ez pedig oda vezethet, hogy a koronavírus a kriptovilágban is komoly áldozatokat fog szedni. "
"162","Neszveda Gábor","A koronavírus alapjaiban változtatta meg a világ életét, és óriási erőfeszítéseket tesznek világszerte, hogy minimalizálják az egészségügyi következményeit. Sajnos eközben kialakul egy gazdasági probléma is.  Pontosan még nem látni, hogy ennek mekkora hatása lesz, és az is csak körvonalazódik, hogy mely szektorokat hogyan érinthetik a koronavírus hatásai. Ráadásul a legtöbb statisztika nagyon lassan, csak hónapok múlva érkezik meg, ami még nehezebbé teszi a helyzetelemzést. Erre lehet megoldás a pénzügyi piacok reakcióját vizsgálni, hiszen ott másodpercek alatt beépülhetnek a várakozások az árfolyamokba akár vírusokra vonatkozóan is (Adda 2016). Ezt használták ki a zürichi (Ramelli és Wagner 2020) és chicagói egyetem (Gormsen és Koijen 2020) kutatói is a koronavírus hatásait vizsgálva, és számos érdekes összefüggést mutattak ki arra vonatkozóan, hogy mikor és hogyan változtak és változnak a koronavírus terjedésével kapcsolatos gazdasági várakozások. Az eddigi időszak három részre osztható. Az első szakaszban, január 2. és január 17. között még csak sejtések fogalmazódhattak meg. A második időszakban, január 20. és február 21. között már egyértelmű volt a hatás Kínában, de még nem tekintettek rá globális fertőzésként. A harmadik szakaszban, február 24-től kezdve viszont egyértelműen globális veszedelemnek lehet tekinteni a hírek alapján is. Például az Amerikai Egyesült Államokban a cégek hivatalos megbeszélései között január 22-én került említésre először, de március második hetére már minden cég hivatalos megbeszélésén szóba került (Ramelli és Wagner 2020). A piaci reakcióból leszűrt következtetések a következők voltak. Először is egyértelmű szektorális hatás figyelhető meg az árfolyamokban. Az energiaszektor járt a legrosszabbul és a telekom iparág teljesített a legjobban az időszak alatt. Másodszor egyértelmű negatív hatása volt annak is, ha a cégnek nagy kitettsége volt a kínai, vagy általában a nemzetközi piacok felé. Viszont meglepő módon ezek a hatások már az első szakaszban megjelentek – igaz, még nem látványos mértékben. Mindez azt sugallja, hogy a befektetők egy része már meglepően korán jól érzekelte, hogy mit jelenthet a koronavírus. Szintén érdekes összefüggés, hogy a harmadik szakaszba érve egyértelműen fontossá vált, hogy mennyire van eladósodva egy cég. Így a piac azt is várta, hogy a kialakult helyzetet majd a pénzügyi közvetítő rendszer is felerősíti. Gormsen és Koijen (2020) azt is megbecsülte, hogy a piac mekkora visszaesést vár a vírus hatására. Ezek alapján az osztalék-kifizetés várhatóan 28 százalékkal csökken amerikában és 22 százalékkal az EU-ban, míg az amerikai GDP 2.2 százalékkal, az EU GDPje pedig 2.8 százalékkal csökken éves szinten. Ráadásul mind a március 13-i, mind a március 24-i gazdaságélénkítő csomag csak közép és hosszú távra (3-10 év) növelte a várakozásokat, míg a rövid távú növekedési várakozások ezen csomagok hatására nem változtak érdemben. "
"163","Tapaszti Attila","Az elmúlt hetekben ismét bebizonyosodott az az alapvető tézis, hogy globális szinten kizárólag a Fed játssza a „végső hitelező” szerepét, a világ még mindig főként dollárközpontú. A közel sem mindig csak előnyös globális tartalékdeviza szerep rákényszerítette az amerikai jegybankot, hogy globálisan is ellássa a szükséges likviditással a szereplőket, ne csak a hazai pénzpiacra fókuszáljon. A pénzpiac, azaz a nagyon rövid távú, maximum pár hónapos likviditást biztosító szegmens javarészt csendben, különösebb izgalom nélkül üzemel a „mélyben”. Az átlagember számára a megfelelő működés esetén észrevehetetlen. Pedig kiemelten fontos a funkciója: a többi piaci szegmens (kötvénypiac, részvénypiac, alternatív eszközök) számára biztosítja az alapokat működéshez, továbbá a reálgazdasági szereplők rövid távú készpénz (vagy likvid forrás) igényeit és a fizetési forgalomhoz kapcsolódó szükségleteit elégíti ki. Tulajdonképpen akkor működik megfelelően, ha senki nem hall róla, hálátlan szerepnek is tekinthető az övé, amennyiben megszemélyesítenénk a pénzpiacot. A pénzpiac főbb szereplői természetesen a bankok, továbbá pénzpiaci- és befektetési alapok, nyugdíjalapok, nagyvállalatok és monetáris politikai műveleteikkel – bizonyos tekintetben – a jegybankok. E nagyon rövid leírás után nézzük, hogy miért is került ismét a fókuszba a globális dollár pénzpiac és miért is kellett lépnie a Fednek, hogy megakadályozza a teljes piaci összeomlást! Az elmúlt évtizedben sem csökkent a dollár szerepe a világban Először is fontos hangsúlyozni, hogy az USA-n kívüli, dollárban denominált hitelállományok az elmúlt évtizedben is dinamikus emelkedést mutattak. Lényeges, hogy ez az emelkedés nem csak a feltörekvő piacokat érintette, hanem a fejlett piacokon is hasonló tendenciákat figyelhettünk meg. Az alábbi ábra a nem banki, nem egyesült államokbeli rezidensekhez köthető hitel- és kötvényállományokat mutatja (ezer milliárd dollárban):  Forrás: BIS Az emelkedő állományok devizakockázatát részben reálgazdasági tevékenységek, részben amerikai eszközök fedezik. Az előbbi reálgazdasági flow, az USA folyamatosan magas szinten álló folyó fizetési mérleg deficitéből fakadó dollár mozgást takarja. Miután a nemzetközi tranzakciók túlnyomó többsége dollár elszámolású, ezért ez egy folyamatos dollár-beáramlást jelent az export többlettel rendelkező országok felé, amely természetes fedezetét jelenti a dollár hitelek devizakockázatának. Utóbbi elsősorban pénz- és tőkepiaci flow, tehát a külföldi szereplők dollár hitelből vásárolnak dollár eszközöket. A dollárban felvett hitel és a dollárban denominált eszközök devizakockázata egyensúlyozza egymást – természetesen nem tökéletesen, az eszközök árának változása mozgatja a fedezettségi szintet. Fontos továbbá, hogy a felvett hitelek általában rövidebb lejáratúak a finanszírozott eszközöknél (részvénynél ez egyértelmű, de jellemző a kötvényeknél is), így a hozamgörbe alakjának változása és a hitelek kamatának változása is jelentősen módosíthatja a külföldi befektető realizált és ex-ante hozamát. Azaz amennyiben a rövid hitelek kamata megugrik, és/vagy a finanszírozott eszközök hozama visszaesik, úgy az adott befektető lépéskényszerbe kerülhet a veszteségek minimalizálását célozva. Mi történt az elmúlt másfél hónapban, ami miatt a Fednek lépnie kellett? Teljes részletességében leírni az elmúlt időszakot egy rövidebb blogbejegyzésben lehetetlen feladat lenne, a teljes kép megértéséhez Pozsár Zoltán[1] (korábban a Fednél, jelenleg a Credit Suisse-nél dolgozó szakember) kitűnő írásai ajánlottak. Ebben a rövid bejegyzésben fókuszáljunk csak a leglényegesebb momentumokra: a koronavírus első körben a globális szállítási láncokat kezdte szétzilálni, amely fizetési késedelmekhez, vagy törölt tranzakciókhoz, és így nem teljesülő kifizetésekhez vezetett. Vagyis azon szereplők, akik korábban folyamatos dollárbeáramlást élvezhettek az eladott áruik ellenértékeként, egyik napról a másikra nulla vagy drasztikusan alacsonyabb dollár bevétellel kellett, hogy szembesüljenek. Első körben ezt még ellensúlyozhatja a termelési lánc másik oldalán elmaradt kifizetések összege – azaz például egy termelő cégnek nem kell olajat, nyersanyagot vásárolnia stb. – de később a hitelekből és egyéb fix dollár költségekből (pl.: luxus boltok bérleti díja, repülőtársaság reptéri díjai stb.) fakadó kiadások miatt a korábban dollár szufficittel rendelkező szereplők szépen lassan deficites pozícióba kerülnek. Elkezdik felhasználni a korábban felhalmozott dollár betéteiket, valamint – ha lehetőségük van rá – lehívják a bankjuktól a korábban jóváhagyott dollár hitelkereteiket is. Összességében tehát míg korábban a globális dollárkörforgásnak köszönhetően dollárt csatornáztak vissza a pénzpiacokra (ami főként FX swapokban, repóban, rövid kötvényekben, egyéb pénzpiaci eszközökben került kihelyezésre) addig most ez a flow megáll, sőt dollárfelvevőként kezdtek megjelenni bankjaikon keresztül a pénzpiacokon. Ez a dollár pénzpiaci költségének azonnali megugrásához vezetett (aminek egyik legjobb mérőszáma az FX swap[2] bázis, amely a dollár lábon fizetett kockázati prémium drasztikus emelkedését generálta), ugyanis hirtelen jelentősen megdrágultak és eltűntek a dollárforrások. Itt érkezünk el a másik csatornához, a dollár hitellel fedezett eszközök tulajdonosainak reakciójához. De előtte egy rövid kitérő, hogy miért is épültek ki jelentős, devizakockázat-fedezett állományok. (Azon túl természetesen, hogy a világ legmélyebb, legfejlett tőkepiaca az amerikai, így nincs is egy ponton túl alternatíva.) Az ok egyszerű, és a relatíve magas dollárkamatokban és részvényhozamokban keresendő. Az utóbbi 10 évben jellemző nulla-negatív hozamok melletti profitéhség számos befektetési alapot, nyugdíjalapot és egyéb intézményi szereplőt kényszerített hazai piacának elhagyására, és alternatíva keresésére. Miután azonban devizakockázatot nem szerettek volna vállalni, vagy szabályozási okok miatt nem futhatnak, ezért dollárhitellel fedezett (az egyszerűség kedvéért hitelt írunk csak, de ez főként FX swapokat, repókat[3], CP-ket[4] stb. jelent) eszközöket tartottak. De mi történik akkor, ha a hitelek felára hirtelen megugrik, a dollár piac kiszárad, ráadásul a hitelek fedezetéül tartott, dollárban denominált eszközök ára (árfolyama) is zuhanásba kezd a fundamentumok bizonytalansága miatt? Likvidálás! Olyan azonnali kényszereladás, ami minden eszközre kiterjed, fundamentumokra való tekintet nélkül. Amelyik piacon egyáltalán értelmes ár és mennyiség mellett lehet megtenni, mert funkcionál a piac, ott adnak el. Ezért esett sokat például az amúgy menekülő eszköznek tartott arany is[5]. Az eszközök zuhanása pedig újabb szereplőket kényszerít eladásra, emlékezzünk a Csernobil című sorozatban sokszor emlegetett pozitív üregtényező kifejezésre, amely megállíthatatlan öngerjesztő folyamatot takar. A piacnak bizony ugyancsak pozitív az üregtényezője. Szerencsénkre azonban a pénzpiacok nem az atomfizika világa. Van, aki stabilizálni tudja a világot, hiszen korlátlanul bír azzal az eszközzel, amiből épp hatalmas hiány van. Ez a szereplő az USA jegybankja, a Fed. Egy kérdés azonban tisztázatlan marad: miért lépne a Fed, ha első körben nem amerikai rezidenseket érint a probléma? A válasz az átgyűrűző hatásokban kereshető. Ez lehet inkább reálgazdasági alapú, ami esetén a dollárlikviditás nyújtás hiányában olyan nemzetközi csőd- és nemfizetésihullám indulhat el, ami az USA vállalatait is jelentősen érintheti. De lehet tőkepiaci csatornájú is, vegyük példaként az amerikai tőzsdeindexeket. Ha drámai, soha nem látott gyorsaságú zuhanás következik be, megfontolandó lehet a megállítása[6]. A Fed konkrét lépéseit nem részleteznénk most, az sok helyen olvasható, de kiemelnénk a számos külföldi jegybanknak nyújtott FX swap-keretet, amellyel gyakorlatilag dollárral látja a globális pénzügyi rendszert a többi jegybankon keresztül. Hogy történt meg ismét? Fontosabb kérdés inkább, hogy 12 évvel a válság és oly sok szabályozás után miért került ismét ilyen helyzetbe a világ? Erről egészen biztosan könyvek fognak születni, ezért a teljesség igénye nélkül itt csak két gondolatot emelnénk ki: Elsősorban tehát a Fed és másodsorban a többi globális jegybank 2008-cal ellentétben a koronavírus okozta problémákra sokkal gyorsabb és erőteljesebb választ adott, ami stabilizálni kezdte a pénzpiacokat. A koronavírus okozta esetlegesen elhúzódó, másod- és harmadkörös reálgazdasági hatások azonban meglehetősen előrejelezhetetlenek.. Az, hogy a világ elegendő dollárlikviditáshoz jutott-e, és tehet-e a Fed még bármit is az elkövetkező hónapok statisztikáiban már látható, falba ütközéshez hasonlítható gazdasági lassulás hatásainak kezelésért, még a jövő zenéje. Az biztos, hogy a Fed március második felében megmutatta, hogy szükség esetén korlátlan volumenű beavatkozást is hajlandó megtenni. "
"164","Baranyai Eszter","Az elmúlt napokban a jelzáloghitel REIT-ektől volt hangos a nemzetközi pénzügyi sajtó, olyannyira, hogy egyes cikkek egyenesen a válság epicentrumába helyezik őket (itt , itt vagy itt). De kik is ezek a képződmények, milyen nehézségbe ütköztek, és mit jelent ez a pénzügyi rendszer számára? A REIT, avagy “real estate investment trust” (magyarul szabályozott ingatlanbefektetési társaság) az ingatlanbefektetés egy formája. Lényege, hogy a társaság (ingatlanbefektetésekből származó) hozamának döntő hányada a részvényeseknek kerül kifizetésre (nem forgatják vissza), és ezért a vállalati adózás egy karcsúsított formája vonatkozik rá. Számos országban létezik ez a forma, az Egyesült Államokban különösen népszerű. A mostani válság szempontjából különösen a jelzáloghitel REIT-ek az érdekesek. Ezek a társaságok főként ingatlannal fedezett értékpapírokat[1] (MBS-t) vásárolnak és ezt gyakran (bár nem kizárólagosan) repó-ügyletekkel finanszírozzák jelentős tőkeáttétel mellett (ezeket később még kifejtjük). Az ingatlannal fedezett értékpapírok egyébként ismerősek lehetnek az előző válságból. Tőkeáttétel A repóval történő finanszírozás megértéséhez képzeljünk el egy példát. Adott egy értékpapír, amelynek piaci értéke jelenleg 100 US dollár. Az ezt megvásárolni kívánó cégnek jelenleg 10 US dollár áll rendelkezésére, a fennmaradó 90 US dollárt pedig kölcsönveszi (hitel). A hitelhez fedezetet nyújt, ami jelen esetben az előbb említett értékpapír. A hitelnyújtó a hitel összegénél (90 US dollár) nagyobb fedezetet kér (tegyük fel, hogy a teljes 100 dollárnyi értékpapírt), hogy fedezze a kockázatát, hogyha esetleg zuhanna az értékpapír ára, a hitelfelvevő becsődölne stb. A példában a tőkeáttétel világos: 10 US dollárnyi saját tőke mellett 100 US dollárnyi eszköze van. Likviditás kockázat De nem csak tőkeáttételt láthatunk, hanem gyakran likviditás-transzformációt is. Tegyük fel, hogy a megvásárolt értékpapír 5 év múlva jár le, míg az ezt finanszírozó repó 1 hónapos lejáratú, amelyet a vállalat folyamatosan görget. Mi történik most? Válságok alatt mindig felértékelődik a likviditás, és a pénzügyi eszközök közül az illikvidek jobban veszítenek értékükből (Mehrling és szerzőtársai, 2013). A befektetők inkább szeretnének ilyenkor USA állampapírokat, mintsem MBS-t tartani. Ehhez hozzáadódik, hogy egy esetleges tömeges munkanélküliség a jelzáloghitelek törlesztésére is hatással lesz – ami meg fog jelenni az MBS értékében is. Az MBS árának esésével párhuzamosan a repóügyletben szereplő fedezeteknek is csökken az értéke. Ilyenkor a szerződések tipikusan a fedezet feltöltését írják elő (margin call) – vagyis további fedezetet kérnek a REIT-ektől, és minél likvidebb formáját (leginkább pénzt) preferálnák a hitelnyújtók. (A fedezetek elfogadható körét a szerződés szabályozza.) A nagy tőkeáttétellel működő REIT-eknek viszont kicsi a mozgástere, így eszközeik egy részének eladására kényszerülhetnek. Ez viszont az MBS árának további csökkenését idézheti elő, vagyis egy ördögi körhöz vezethet. Az AG Mortgage Investment Trustnak például bő egy hete  nem sikerült a felszólítás ellenére pótlólagos fedezetet elhelyezni, a hitelezőkkel egyezkedik [2]. Lényeges még, hogy milyen MBS-be fektetett a REIT. Az Egyesült Államokban ugyanis az MBS-ek tekintélyes részét az állam által szponzorált vállalatok (government-sponsored enterprises – GSEs) bocsátották ki vagy garantálják. A piaci turbulencia különösen azokat a REIT-eket érintette, amelyek nem GSE (úgynevezett agency) MBS-be fektettek. Az agency MBS-ek stabilabb mivoltához hozzájárul, hogy a FED a múlt héten bejelentette, hogy fog agency MBS-t vásárolni, mégpedig annyit, „amennyi a piac zavartalan működéséhez szükséges”. Annaly Capital Management részvényár (USD)  Forrás: Bloomberg Záró gondolatok A jelzálog REIT-ek részvényeinek ára nagyot esett az elmúlt hetekben (példa a fenti ábrán), ami tükrözi, hogy egy alapvető sérülékenységi faktoruk (tőkeáttétel) előtérbe került. Amikor a bankrendszeren túli pénzügyi szereplőket nézzük, a pénzügyi rendszer stabilitásának szempontjából az adott szereplők sérülékenységén túl ezen entitások mérete, a piaccal, a többi szereplővel való összekötöttsége (interconnectedness) és egyéb olyan faktorok lényegesek, amelyek miatt a kiesésüket nehezen lehetne rövid időn belül helyettesíteni (substitutability). Ezeket összefoglalva impakt faktoroknak hívjuk. Az előző válság után szigorítottak a banki kitettségek szabályain, így – pénzügyi stabilitási szempontból legalábbis – ilyen esetekben gyakran nem is a közvetlen banki kitettségek a fő kérdés, hanem a szereplők piaci árra és hangulatra gyakorolt hatása (amely más piaci és gazdasági szereplőt áttételesen érint). "
"165","Vonnák Balázs","Sok fejlett ország jegybankja próbálja tartósan nulla közeli, esetenként negatív kamattal feltornászni az inflációt a célértékre. Úgy tűnik, nem sok sikerrel. Lehet, hogy fordítva ülnek a lovon? Több neves közgazdász kezd arra a következtetésre jutni, hogy igen. Zavarbaejtő eredmények Martin Uribe friss tanulmánya (Uribe, 2019) szerint egy tartós kamatemelés növeli az inflációt. Az, hogy a kamat és az infláció együttmozog, vélhetően senkit nem lep meg – gondoljunk csak a Taylor-szabályra: ha nő az infláció, a jegybank kamatot emel, ha csökken, kamatot vág. Azonban az az állítás, hogy a kamat tartós megváltoztatása hosszú távon hasonló irányú változást okoz az inflációban, már némi magyarázatra szorul. Ehhez a Fisher-egyenletet hívhatjuk segítségül, amely azt állítja, hogy a nominális kamat (i) a hitelnyújtót kétféle kompenzációban részesíti: a reálkamat (r) az elhalasztott fogyasztásért, a reálkamat feletti rész pedig az árak időközbeni emelkedéséért kárpótol, így ez utóbbi megegyezik a (várt) inflációval (π): i = r + π Vagyis a nominális kamat egyenlő reálkamat plusz infláció. Ha feltételezzük, hogy a reálkamatra hosszú távon nem hat a monetáris politika, mert azt a reálgazdaság határozza meg (például a tőke hozama), a Fisher-egyenletből következik, hogy a kamat tartós megemelkedését csak a magasabb infláció kompenzálhatja. Ami talán még meglepőbb, hogy Uribe eredményei szerint a tartós kamatlépések már rövid távon is ugyanabban az irányban hatnak az inflációra. Vagyis, ha az EKB megemelné irányadó kamatát, és sokáig azon a szinten hagyná, az eurozóna inflációja hamar megközelíthetné a 2 százalékos, „below but close to” értelemben vett célt. Hogyan lehetséges? Ez mind szép, gondolhatjuk, de vajon működik-e az elméletben? Évtizedek óta azt tanítják a leendő közgazdászoknak, hogy a kamatemelés csökkenti az inflációt. A mainstream monetáris makroökonómia szerint, amelyet az új-keynesi modellben kanonizáltak még 20 évvel ezelőtt, az árak ragadóssága miatt az infláció csak lassan tud reagálni a monetáris politikára, így a jegybanki kamatemelés hatására a reálkamat is nő, ami visszafogja a keresletet, és ezáltal árcsökkentő hatású. Igen ám, de ezek a modellek azt is feltételezik, hogy a jegybank kamatpolitikáját egy Taylor-szabály szerű viselkedés írja le a legjobban, aminek egyik következménye, hogy a kamatlépések átmenetiek. Vagyis, ha kamatot emel a jegybank, és csökken az infláció, a megbillent Fisher-egyenlet hosszabb távon a kamat csökkenésével áll helyre. Azonban többen (Garín és szerzőtársai, 2018; Cochrane, 2016) rámutattak, hogy ha tartós kamatlépéseket szimulálunk ebben a modellben, már megjelenik az ún. neofisheri hatás. A különbség tehát – összhangban Uribe eredményeivel – a kamatlépés tartósságában rejlik: egy átmeneti kamatemelés csökkenti, egy tartós viszont növeli az inflációt. John Cochrane szerint a válságot követő évek kitűnő természetes kísérletet szolgáltattak annak megtapasztalására, hogyan hatnak a tartós kamatlépések az inflációra. Márpedig azt láttuk, hogy a nulla közeli kamatok az USA-ban és az euroövezetben a célnál tartósan alacsonyabb inflációval párosultak. De mégis, hogyan lehetséges? Elmondhatjuk tehát, hogy a neofisheri hatásra egyaránt van empirikus és elméleti evidencia. Ami még nagyon hiányzik, az az intuíció: hogyan lesz a kamatból infláció? Miért költenek többet az emberek és/vagy miért emelnek árat a vállalatok, ha szigorít a jegybank? Az idézett cikkek és bejegyzések sajnos ezen a téren nem adnak iránymutatást. Jóformán azzal érvelnek, hogy ez jött ki a modellből. A gazdaságot ugyanakkor emberek mozgatják. Egy elmélet akkor lehet igazán meggyőző, ha látjuk, hogyan jelennek meg az emberi döntések egy feltételezett mechanizmusban. A modellből pedig azért jön ki a neofisheri hatás, mert hosszú távon a magasabb kamat csak magasabb infláció mellett lehetséges, amit a gazdasági szereplők előre látnak, és emiatt már most emelkedik az infláció. Ha még mindig nem tartjuk meggyőzőnek az intuíciót, gondolhatjuk azt is, hogy egy tartósan magas jegybanki kamat valójában egy (implicit) inflációs célemelésnek felel meg. Vagyis a jegybank először arról döntött, hogy tartósan magasabb inflációt szeretne látni, amivel – hosszú távon – egy magasabb kamatszint konzisztens, ezért kamatot emel, de ezzel egyidőben a gazdasági szereplők inflációs várakozása és így az infláció is megemelkedik. Sajnos ehhez a történethez is egy meglehetősen racionális, előrelátó, a jegybank jelzéseit pontosan dekódoló publikumot kell feltételeznünk. A valóságban a gazdasági szereplők inflációs várakozása azonban jelentős mértékben a múltbeli inflációtól függ. Garín és szerzőtársai (2018) kimutatják, hogy ilyen esetben nem feltétlenül működik a neofisheri hatás. Ráadásul elég nehezen hihető, hogy a jelenlegi alacsony kamatkörnyezetet úgy értelmezik az eurozónában, hogy az EKB valójában jóval 2 százalék alatti inflációt szeretne (vagyis nem „close to”), és ezért nincs infláció.[1] Senki ne próbálja ki otthon! A neofisheri elmélet hiányosságai miatt nem merném nyugodt szívvel javasolni az EKB-nak, hogy emeljen nagyot a kamaton, és tartsa ott (most, a koronavírus okozta felfordulás kellős közepén különösen vad ötletnek tűnne). Mindazonáltal lesöpörni sem érdemes az asztalról, mert ha kiderül, hogy működik, a jegybankok megszabadulhatnak egyik rettegett ellenségüktől, a zéró alsó korláttól. Azt pedig, hogy jegybankárok is foglalkoznak a témával, mi sem bizonyítja jobban, hogy James Bullard, a St. Louis-i Fed elnöke már 2010-ben publikálta a neofisheri opcióval kapcsolatos gondolatait (Bullard, 2010). "
"166","Neszveda Gábor","Richard Thaler 2017-ben kapta meg a Nobel-emlékdíjat a gazdaságpszichológia és a viselkedési közgazdaságtan területén végzett tudományos munkásságáért. Viszont Thaler nem csak a tudományban ért el sikereket, hanem a tőzsdén is sikerrel alkalmazta gazdaságpszichológiai eredményeit. Az elméleti tudományos gondolkodásban széles körben elterjedt nézet, hogy a tőzsdéken nem lehet a piaci hozamnál több pénzt keresni, mert ha lehetne, akkor azt a professzionális és racionális befektetők már kihasználták volna (ezt szokták a hatékony piacok elméletének nevezni) (például Malkiel, 1973; Malkiel, 2003). Ezzel szemben Thaler azt állította, hogy gazdaságpszichológiai tudásunk alapján jól előre lehet jelezni a szisztematikus félreárazásokat a tőzsdéken is. Egyik leghíresebb tanulmányában (De Bondt és Thaler, 1985) arról ír szerzőtársával, hogy a befektetők hajlamosak túlreagálni a híreket. Ennek következtében azok a részvények, amelyek sorozatban jó híreket kapnak, és így jól teljesítenek, túlárazottak lesznek, míg a sorozatos rossz hírek alulértékelté teszik az árfolyamukat. Thalerék sejtésüket a tőzsdei adatok eredményei is alátámasztották. Azt találták, hogy az elmúlt öt év vesztesei lényegesen magasabb hozamot hoztak az elmúlt öt év nyerteseihez képest. Ez egyből egy könnyen megvalósítható kereskedési stratégiát is jelent, és ez a stratégia a mai napig nyereségesnek tűnik a világ számos országában, számos formában (például Wu és Mazouz, 2016) A gazdaságpszichológia és a tőzsde kapcsolatának másik híres megfigyelése, hogy a befektetők hajlamosak túlértékelni azokat a részvényeket, amelyek lottóként is felfoghatók. Több kutatásban is azt találták ugyanis, hogy egy részvénynek sokkal kisebb a várható hozama, ha kis valószínűséggel nagy hozamot tud hozni, akárcsak egy lottó (Bali és szerzőtársai, 2011; Barberis és szerzőtársai, 2016). Ráadásul a gazdaságpszichológia nagyon sokat tud segíteni a befektetések időzítésében is. Bár a hagyományos, racionális szereplőket feltételező megközelítésben lényegtelen, hogy mikor fektetünk be, a valóságban ez egyáltalán nincs így. Kimutatható, hogy a tőzsdéken is kialakulnak optimistább (már-már túlzóan optimista) és pesszimistább időszakok, amik meghatározzák a piaci hozamok várható értékét (Baker és Wurgler, 2006), de még a különböző kereskedési stratégiák sikerességét is (például Fong és Toh, 2014). Mindezek tükrében nem meglepő, hogy Thaler, mint a gazdaságpszichológia egyik legnagyobb tudású szakembere, mennyire sikeres tudott lenni a tőzsdén. Thaler 1999-ben csatlakozott Russel Fuller befektetési alapjához, ami 2019 első negyedévére már nyolcmilliárd dollárt kezelt (ez több mint 2284 milliárd forint, ami több mint a magyar éves költségvetés 10 százaléka) és a válság 2009. márciusi mélypontja óta kétszer akkora hozamot ért el, mintha valaki csak egy passzív piaci befektetést választott volna. Ezen időszak alatt az amerikai tőzsdeindex (S&P500) megháromszorozta értékét, míg a gazdaságpszichológiai ismeretekre építő befektetési alap meghatszorozta. Természetesen minden ilyen eredményt érdemes kellő óvatossággal kezelni. Egyrészt a múltbeli hozamok nem jelentenek garanciát a jövőbeli hozamokra. Másrészt a válság óta eltelt időszak speciális mind a tőzsdéken, mind a gazdaságban, ami kérdésessé teszi, hogy ez a siker mennyire általánosítható. Ezt látszik alátámasztani, hogy a 2008/2009-es válság tőzsdei mélypontja előtti évben rosszabbul teljesített az alap a piachoz képest. Összességében azért figyelemre méltó, hogy a pszichológiai ismeretek sokkal hasznosabbak lehetnek a tőzsdén, mint azt sokan gondolnák. "
"167","Kolozsi Pál Péter","Nassim Nicholas Taleb világhírű közgazdász-matematikus a 13 évvel ezelőtt megjelent „Fekete hattyú – avagy a legváratlanabb hatás” című bestsellerében ugyan nem adott előrejelzést egy várható világjárványra, de rámutatott, hogy milyen törékeny tud lenni egy túlzottan „összekötött” világ. Az idei év elején megjelent és azóta a világ elsőszámú közegészségügyi és gazdasági kihívásává előlépett koronavírus igazolni látszik Taleb gondolatait. „Ahogy egyre többet utazunk, a járványok egyre nagyobbak lesznek – egy olyan társadalomban fogunk élni, amelyben a sikeres kórokozó nagyon hatékonyan csap majd le” – írta a libanoni születésű közgazdász 2007-ben. Tiszta gondolat, egyértelmű utalás, beigazolódó prófécia. Talebbel azonban nem csak ennyi a kapcsolata a mostani virológiai krízisnek, hiszen sokan a koronavírust egyfajta fekete hattyúnak tekintik (a járvány kitörése meg is dobta a fekete hattyúra való Google-kereséseket). De vajon jogosan? Taleb „fekete hattyú” alatt egy olyan eseményt ért, ami (1) „kilóg” a többi esemény közül (outlier), azaz nem jelenik meg a várakozásokban, hiszen a múltban semmi nem utal arra, hogy megtörténhet, miközben (2) nagy hatása van, illetve (3) annak ellenére, hogy nem számítottunk rá, jellegéből adódóan utólag szinte logikusnak és előrejelezhetőnek tűnik. A 2008-ban kirobbant nagy pénzügyi válság teljesen megfelelt ennek a meghatározásnak, hiszen mindenkit meglepett, óriási gazdasági és társadalmi hatása volt, pedig az óriási eladósodottság és a lakáspiaci lufi miatt lehetett volna számítani rá – íme a tökéletes fekete hattyú. A koronavírus azonban kicsit más. A jelentős hatás nem lehet kétséges, de az nem evidens, hogy valóban előrejelezhetetlenek voltak-e a mostani események – hiszen épp Taleb maga írja, hogy erre lehetett számítani. Voltak érdemi előzmények is: a SARS 2004-ben, a H1N1 2009-ben, vagy akár az Ebola 2015-ben. Az is beszédes, hogy bár Hollywood nem készített filmet a jelzálogpiac összeomlásáról a 2000-es évek elején, az amerikai popkultúra tele van olyan alkotásokkal, amelyek egy rejtélyes vírus pusztításáról szólnak – például a Magyarországon is bemutatott Z világháború, a népszerű sorozat, a Walking Dead, vagy akár a Matt Damon és Gwyneth Paltrow főszerepésével bemutatott Fertőzés (Contagion). A fentiek alapján a koronavírus nem egy tipikus fekete hattyú, hanem – Michele Wucker elemző szavaival élve – sokkal inkább egy szürke orrszarvú, ami az egyértelműen látható, de mégis figyelmen kívül hagyott veszélyek és kockázatok jelképe. Wucker a 2012-es görög válságra alkotta meg ezt a kifejezést, de a mostani krízisre is alkalmazható: kiindulva a járványok egyre nagyobb valószínűségéből és hatásából, itt valóban egy olyan eseményről van szó, amely nem bújik el, jól látható, épp felénk tart, és ha megérkezik, nagy hatással és érdemi következményekkel fenyeget – épp, mint egy nagy szürke orrszarvú. "
"168","Tapaszti Attila","A pillangóhatás mint kifejezés szinte mindenki számára ismert: ha egy pillangó megrebegteti a szárnyait, az tőle több ezer kilométerre hurrikánt okozhat a komplex rendszerben uralkodó önerősítő folyamatok miatt[1]. Idén egy valószínűleg denevérből származó vírus két hónap alatt a globális gazdaság megállásához és egészségügyi vészhelyzethez vezettet. Ebben a bejegyzésben nem e közismert tulajdonságra fókuszálunk, hanem a komplex rendszerekben rejlő „trade off”-ra: az alkalmazkodás (adaptivity) versus hatékonyság kérdésére. A jelen helyzetre vonatkoztatva a kérdés annyi, hogy nem áldoztuk-e fel túlságosan a lokális alkalmazkodóképességünket a túlzott globális gazdasági hatékonyság oltárán? Mit mond a komplex rendszerek tudománya e sérülékenységről? Komplex rendszerek: a méret a lényeg?[2]  Az nem kérdés, hogy a világunkat komplexnek érezzük, az egymásra ható társadalmi-politikai-gazdasági-környezeti tényezők rendkívül összetett rendszerben mutatkoznak meg előttünk. Az egyes komponensek közti potenciális összefüggések sokasága teszi a rendszert komplexszé, nem is önmagában az egyedi elemek számossága. A rendszerek komplexitását a rendszer leírásához szükséges információk „hosszával” ragadhatjuk meg: minél komplexebb egy rendszer, annál több állapotot vehet fel („Space of Possibilities”), ezért annál több információra van szükség a leírásához[3]. Itt pedig azonnal előbukkan a komplex rendszerek egyik legfontosabb tulajdonsága, a skálafüggőség. Más szavakkal: az adott rendszer, ami mikroszinten komplex és rengeteg változóval írható csak le, az makroszinten már nem biztos, hogy az, így jóval kevesebb információval is leírható. Ez a kijelentés remélhetőleg a következő ábrákkal és példákkal könnyebben érthetővé válik:  Forrás: An Introduction to Complex Systems Science and its Applications (Siegenfeld és Bar-Yam, 2019) Nézzük először a bal oldali ábrát, és azon belül is a random rendszereket, mint például a gázok. A legkisebb skálán az egyes gázmolekulák rendkívül rendezetlenek, az egyes molekulák véletlenszerű elhelyezkedése mikrószinten közel végtelen lehet. Ahogy azonban magasabb nézőpontból figyeljük meg a gázokat, úgy egyre kevesebb változóval írható le az adott rendszer, például a nyomással, hőmérséklettel, hisz a mikroszintű véletlenek kioltják egymást. Az átlagok ismerete a mi emberi világunkban pedig elég, a newtoni fizika szintjén a gázok ezért már nem komplexek. A korrelált rendszerek esetében az egyes komponensek közti együttmozgás értelemszerűen szűkíti a rendszer által felvehető állapotokat (hiszen például ’A’ bekövetkezése valamilyen eséllyel maga után vonja ’B’ bekövetkezését is), ami véletlenszerű rendszereknél alacsonyabb komplexitást jelent mikroszinten. Makroszinten azonban a korrelált rendszerek magasabb komplexitással bírhatnak[4], azaz többféle viselkedést mutathatnak, több jellemzővel írhatóak csak le, az átlagok pedig ez esetben félrevezetőek lehetnek. Paradox módon azonban pontosan ebből a skálaméret-függőségből fakad, hogy a komplex rendszerek mégis sokszor rendezettnek tűnnek számunkra: ahhoz ugyanis, hogy nagyobb méretben – mondjuk globális szinten – komplex rendszerek alakuljanak ki, az egyes komponenseknek koordináltan (rendezetten) kell mozogniuk, ahogy a fenti ábra mutatja! Ilyen korrelált rendszer például az emberi test is, ahol „alacsony felbontáson” egy szerv molekulái rendezettebbek egy adott gáz molekuláinál, azonban maga a teljes testünk már sokkal komplexebb, mint egy gázzal kitöltött emberi test nagyságú tér. Nézzük a jobb oldali, sematikusan egyszerűsített ábrát, amely két különböző cég működését mutatja a komplexitás és a termelt mennyiség[5] függvényében. Az egyik cégnél (kék vonal) az alkalmazottak rengeteg különféle terméket gyártanak párhuzamosan, azonban ezt nem tudják nagy mennyiségben megtenni. Így egy bizonyos mennyiség után nullára zuhan a komplexitás. A másik cégnél (sárga vonal) kevesebb terméktípust gyártanak, de a nagyobb specializáció miatt nagyobb mennyiséget képesek gyártani, azaz a komplexitás alacsonyabb (hisz a munkások „szabadságfoka” alacsony), de sokáig stabil. Ez alapján érthető meg a komplex rendszerekben rejlő trade-off: amennyiben a rendszert lokálisan párhuzamosság, magasabb komplexitás jellemzi, úgy a környezet kihívásaira képes különféle válaszokat adva alkalmazkodni, de ezt bizonyos mennyiségi korlátok közt teszi csak meg. Amennyiben azonban az egyes egyedi komponensek együttmozognak, úgy csökken lokálisan a komplexitás, de összességében nő a hatékonyság, a termelt mennyiség. A globális rendszer koronavírustesztje: „a határon autóztunk”?  Közhely, hogy az elmúlt évtizedekben a világ egyre összefüggőbbé, együttmozgóbbá és összekötöttebbé vált: igaz ez a globális termelési láncokra, a turizmusra, valamint az emberek, a tőke és az információ áramlására. Ennek előnyeit nem kell ecsetelni, könnyen megragadható az olcsóbb termékekben, az olcsóbb utazásban stb. A fenti keretrendszerben ez annyit jelentett, hogy lokális szinten az emberiség egyre több és több komplexitást adott fel – just in time rendszerek, kiszervezett termelés a hatékonyság jelentős növelése érdekében – azért, hogy globálisabb szinten relatív magasabb komplexitást érhessen el. Ebből alapvetően két probléma adódik, amiből az első kézenfekvő. Egyrészt ezzel lokális szinten egyre inkább feladta az alkalmazkodóképességét, az egymásrautaltság növekedése pedig sérülékenységet okoz, ezt látjuk most kibontakozni. A másik problémához meg kell érteni valamit: a komplexitás szintje önmagában semleges, a magasabb komplexitás nem „értékesebb”. A rendszereknek mindig a környezeti kihívások változékonyságára (volatilitására) kell tudni az adott szinten választ adni. Ha a környezet 50 féle választ kívánhat meg egy adott szint mellett, akkor a megfelelő komplexitás a rendszer részéről is 50. Felmerül a kérdés, hogy a rendszer ezt miképp képes elérni. A válasz az evolúcióban rejlik, azaz azon komplex rendszerek éltek túl, amelyek a leghatékonyabban alkalmazkodtak az adott szintű kihívásokra. A szükségesnél nagyobb komplexitás túl nagy párhuzamosságot és erőforrásokat jelent, a túl alacsony pedig az alkalmazkodás esetleges hiányát. Egyik sem megfelelő, de az evolúció a legjobbat jutalmazta. De visszatérve a jelenlegi helyzethez és a probléma gyökeréhez: a globális szintű magasabb komplexitású rendszer evolúciós „tesztje” relatíve ritka, ezért a környezet által okozott volatilitás hatása a korábban lokálisan „feláldozott” komplexitás miatt különösen fájdalmas lehet. Más szavakkal: nem alakult, nem alakulhatott ki globális szinten megfelelő alkalmazkodóképesség bizonyos sokkokra, globális méretben a rendszer, ha úgy tetszik ehhez még közel sem elég komplex. Például jelenleg nincs globális szinten fiskális redisztribució, amely lehetővé tenné, hogy egyes országokat azonnal teljesen el lehessen különíteni és lezárni, miközben a világ többi része végleges átcsoportosításokkal átsegíti e nehéz perióduson[6]. Azaz globális rendszerünk hiába komplex, egy világjárvány okozta sokkhoz képest nem az. Különösen igaz ez egy gazdasági hatékonyság tekintetében kifeszített globális rendszerben, mint amilyen az elmúlt évtizedet jellemezte. Rövid távon természetesen nem lehet más cél, mint a vírus megállítása a lehető legkevesebb emberi áldozat mellett. Azonban középtávon már a globális gazdasági rendszer esetleges átalakulása lehet a fő kérdés. Visszavesz az emberiség a globális komplexitásból, ami deglobalizációhoz és a lokalizmus megerősödéséhez vezet? Ezzel ellenállóbbá válna a rendszer a növekvő párhuzamosság miatt, de a globális gazdasági hatékonyság valószínűleg csökkenne. Vagy új technológiákkal és politikai-gazdasági keretrendszerekkel még összekapcsoltabbá teszi a lokális rendszereket, ezzel értelemszerűen növelve a globális komplexitást, amely képes ilyen helyzetekre is reagálni világszinten? (Ezt a problémát járja körül tulajdonképpen más aspektusból a Rodrik trilemma.) Az elmúlt évek tapasztalatai a protekcionizmus előretöréséről már önmagában is az első felvetés irányába mutatnak. E folyamat potenciális erősödése lehet tehát a koronavírus egyik legfontosabb gazdasági-politikai következménye. "
"169","Baranyai Eszter","A nemzetközi turizmus lázas és szárazon köhög. A GBTA nemzetközi üzleti turisztikai szervezet múlt heti gyorsfelmérése alapján a válaszadó cégek 51 százaléka lemondta az összes vagy a legtöbb üzleti útját Európába (ez 8 százalék volt egy héttel azelőtt). Leginkább az ázsiai utakat törölték (több mint ¾-es rátával), ezen belül is a kínaiakat (95%), de az észak-amerikai utakat is érzékenyen érintette (18%). A felmérés dátuma óta a higanyszál kétségtelen tovább emelkedett. A nemzetközi légiközlekedési társaság felfelé módosította a személyszállítással kapcsolatos bevételkiesés becslését: 63-113 millárd amerikai dollárra teszi. Egy légitársaság – Flybe – már csődöt jelentett, leggyengült szervezetének a végső lökést a koronavírus adta. A felépülést szemünk előtt tartva, tekintsünk vissza az elmúlt évek turizmust visszafogó eseményeihez. Az érkező turisták száma világviszonylatban az elmúlt években fokozatosan növekedett. Egy hüvelykujj-szabály szerint megtorpanás, kissé erősebb szóhasználattal élve krízis az ágazat számára a 2 százalék alatti globális növekedés (Hall, 2010). A lassabb vagy esetleg negatív növekedés nagyobbrészt gazdasági és pénzügyi válságokhoz kapcsolódik, és némi késleltetéssel jelentkezik. Ennek megfelelően az elmúlt évtizedek legjelentősebb visszaesését a gazdasági világválság indukálta: 2009-ben 4%-ot csökkent az előbb említett mutató, de 1991-ben és az 1980-as évek elején is megérezte a recessziót a turizmus. Nemzetközi érkező turisták száma globálisan  Forrás: UNWTO és Hall, 2010. A 2019 és 2020-as évek becslések. Nem meglepő, hogy válságok idején kevesebb külföldi utat foglalnak az emberek, tükrözve az esetleges csökkenést jövedelmükben, illetve a megnövekedett bizonytalanság következtében megváltozott költekezési szokásokat. Ilyenkor arra is lehet számítani, hogy a belföldi turizmus súlya a külföldiéhez képest megnő („staycation”). (Papatheodorou és szerzőtársai, 2010). A válságokon túlmenően a 2003-as SARS vírusnak volt még jelentős hatása a nemzetközi számokra, különösen az ázsiai térségre, amelyen belül Kínát fogjuk vizsgálni. Ezen túlmenően még két esettanulmánnyal kívánjuk illusztrálni a különféle kimeneteleket. SARS: Kína A 2002-es év végén dél-kelet Kínában bukkant fel a SARS-típusú tüdőgyulladás (Gu és Wall, 2007). 2003 áprilisára szinte az összes ország, amelyből jelentős számban érkeztek turisták Kínába, eltanácsolta állampolgárjait a Kínába való utazástól, és május elejére a (külföldieknek és belföldieknek) szervezett utak is megszűntek. Június végére sikerült végül Kínában a SARS járványt kontrollálni és a turizmus is ezután kezdett lábra állni – 2004 végére pedig teljesen felépült. Első körben a kínai kormány a járvány terjedésének megfékezésére helyezte a hangsúlyt, lendületes intézkedéseket hozva, amely a turisztikai iparágat is érintette: köztük több fertőtlenítést előírva, a SARS tüneteinek felismerését támogatva, SARS-os turisták izolálását és jelentési kötelezettségeket elrendelve. Miután sikerült a járványt kontroll alá vonni, az intézkedések egy része a turizmus újjáélesztését szolgálták. Adókat töröltek el vagy adózási kötelezettség követelését mellőztek, kedvező feltételek mellett hiteleztek, utazási irodáknak úgynevezett minőségi letéteket – vagyis pénzt – adtak vissza. Emellett 2003 végétől erőteljes marketingkampányba kezdtek például Németországot és Amerikát megcélozva (szlogenük volt a „Kína az energiával és varázzsal teli ország”). A különféle erőfeszítések eredményeképp a nemzetközi érkező turisták száma 2004-ben visszapattant: Forrás: World Tourism Organisation (UNWTO) Száj-és körömfájás: Egyesült Királyság  Az Egyesült Királyságban többször is megjelent a száj- és körömfájás vírusa, amely elsősorban a patás állatokra veszélyes, csak ritka esetekben kapja el az ember. A legutóbbi két jelentősebb járvány a 2001-es és az 1967-68-as. A 2001-es járvány jelentős mértékben érintette a brit turisztikai iparágat. Vidéken sok helyen korlátozták a mozgást: népszerű túraútvonalakat zártak le, sporteseményeket halasztottak el. A szálláshely-foglalások száma jelentősen megcsappant – a leginkább sújtott Cumbriában például 58%-kal alacsonyabb volt 2001 márciusában az előző év márciusához képest (Baxter és Bowen, 2004). Még londoni szálláshelyeken is 10%-kal csökkentek a külföldi turisták foglalásai.  Szeptember végén regisztrálták az utolsó száj- és körömfájós esetet. A turizmusra gyakorolt későbbi hatását nehéz szétbogozni a WTC szeptember 11-i megtámadásának hatásaitól. Mindenesetre a turizmus járvány okán keletkezett veszteségét nagyjából 3 milliár angol fontra, a mezőgazdaság veszteségeinek többszörösére becsülik. Kritikák fogalmazódtak meg a média szerepével kapcsolatban, illetve annak okán, hogy a brit kormány nem ismerte fel kellőképp a vidéki turizmus jelentőségét. Eyjafjallajökull vulkán: Izland A külföldiek által kimondhatatlan nevű – éppen ezért E-16-ra rövidített (E-vel kezdődik és 16 betűs szó) – vulkán 2010 tavaszán lépett működésbe, sűrű hamuval árasztva el a légteret és megbénítva az európai légiközlekedést. Az első, márciusi és „turistabarátnak” nevezett kitörés azonban még nem járt sok hamuval, és inkább lehetőségeket teremtett a turisztikai iparágnak. „Kitörő vulkán” túrákat szerveztek, celeb szakácsok barbecueztak a lávamező szélén. A következő, április 13-án kezdődő kitörés viszont már jelentős hamumennyiséggel járt, és a légiközlekedés megbénításán túl az izlandi foglalások nagymértékű törléséhez vezetett (Benediktsson és szerzőtársai, 2011). Az Izlandi Turisztikai Tanács aggodalmát fejezte ki a helyi turizmus jövőjét illetően. Május végén – amikorra csökkent a vulkán aktivitása – bejelentettek egy erős marketingkampányt, amelybe hozzávetőleg 1,7milliárd forintnyi pénzt tett a kormány és az iparág közösen. Többek között azt kívánták hangsúlyozni, hogy az élet megy tovább Izlandon. A különféle desztinációk brandjei egymással versengenek a turisták figyelméért. Összességében a felmérések azt mutatták, hogy a vulkán kitörése megnövelte az Izland iránti érdeklődést, hozzájárult Izland, mint közkedvelt desztinációs cél térképre kerüléséhez. Záró gondolatok Természetesen nem érdemes egyszerű párhuzamot vonni a jelenlegi koronavírus és a múltbéli járványok vagy természeti jelenségek turizmusra gyakorolt hatásai között.  Mindenesetre kulcskérdés, hogy milyen gazdasági hatással jár a Covid-19 vírus, vezet-e hosszabban tartó, jelentősebb mértékű gazdasági visszaeséshez. Arra ugyanis volt már példa az elmúlt évtizedekben, hogy támogató intézkedésekkel, hatásos marketingkampányokkal néhány hónapon belül lábra állítsák a természeti események vagy járványok miatt térdre kényszerített turisztikai iparágat. A gazdaság esetleges megroppanása esetében azonban nagyobb lehet az esés, és elhúzódó lábadozásra kell felkészülni, ahogy láttuk 2009-ben is. Tovább komplikálja a helyzetet a járvány földrajzi kiterjedtsége: a kínai SARS-os vagy izlandi példákhoz képest akár nehezebb is lehet az országba irányuló turizmus fellendítése, hogyha gyógyírként számos régió egyszerre tesz különösen kiemelkedő erőfeszítést a külföldi turisták megszólításáért. "
"170","Lehmann Kristóf","2018 augusztusában „Közeleg a tél” című bejegyzésemben leírtam, hogy történelmi távlatokban tekintve is hosszú a mostani növekedési ciklus. Abban a cikkben a válságkezelés következtében kialakuló túlértékelt eszközárakat (például a részvényekét) és számos ország magas, rossz szerkezetű (deviza) adósságát, továbbá ezek pénzügyi stabilitási kockázatait hangsúlyoztam. Amennyiben a pénzügyi stabilitás ilyen helyzetben meginog, az a reálgazdaságra is negatívan hat. A gazdaságpolitikai ágak a mai jogi keretben erőteljesen kimerítették a muníciójukat. Ha baj van az adósságok visszafizetésével, akkor visszaesik a hitelezés, és a reálgazdaság teljesítménye is lassul, majd csökkenhet. Számomra ez tűnt az egyik legnagyobb veszélyforrásnak, legegészségtelenebb trendnek a globális gazdaságban. 2019 év végétől egy teljesen váratlan „fekete hattyú” jelent meg, a kínai Vuhanból induló SARS-CoV-2 vírus. Az elsőként érzékelhető gazdasági hatások elsősorban közvetlenül Kína gazdaságához, a kínai turisták számának csökkenéséhez és a beszállítói láncok leállásához, készletek kifutásához kötődtek. A vírus mostanra világszinten terjedt el, és a kezelése gazdasági szempontból drasztikus lépéseket igényel. Az elsősorban kínai tapasztalatok alapján a gyárak leállása, a repülőjáratok törlése, az utazások és tömegrendezvények lemondása, az otthoni munkavégzés és az iskolák időszakos leállítása együttesen súlyos reálgazdasági sokk lesz a világ számos pontján. Azokban az országokban, ahol a fertőzés elterjed, és a járvány időben elhúzódik, nehéz elképzelni, hogy elkerülhető lesz a recesszió. A recesszió pedig a pénzügyi rendszerre is átterjed, megfertőzi azt. A gazdasági hatás sokrétű, és annak nagysága elsősorban a járvány hosszától függ. A gyárleállások miatt a globális értékláncok sérülnek, az ipari és elektronikai termékek csökkentett mennyiségben állnak rendelkezésre, nem lesz kellő mennyiségben alapanyag vagy köztes termék a végtermék előállításához. A turizmus visszaszorulása gyorsan megindul, ami globálisan visszaveti a repülőtársaságok és más közlekedési szolgáltatások igénybevételét. Ezzel együtt a hotel- és szálláshelyszektor kitettsége is nagy (az Airbnb-től a magánvállalkozásban apartmant kiadókig), ahogy az éttermek, szórakozóhelyek, majd a lokális terjedéssel az edzőtermek, bevásárlóközpontok, a mozik, a színházak, illetve minden emberi kontakttal járó szolgáltatás és üzlet forgalma visszaesik. A gyárakban csökkentik a gyártást, és ahol lehet, távmunkában végzik a tevékenységet. Számos feldolgozóipari és elektronikai termék gyártása ideiglenesen leáll vagy lelassul, és ez kereskedelmi cégek üzletmenetét veszélyezteti. Számos szektor vállalati a kieső bevételek miatt fizetési nehézségekkel néznek majd szembe. Mindezek valós reálgazdasági kockázatok, amelyeket vélhetően sajnos mindannyian tapasztalni fogunk. A vírus terjedése reálgazdasági oldalról okoz sokkot, és ez fertőzheti a pénzügyi rendszert. A valós veszély, hogy a reálgazdaság sokkja visszahat a pénzügyi szektorra és a korábban jelentősen megemelkedett adósságok, hitelek egy része nemfizetővé válik, illetve a historikusan magas eszközárak egyes eszközcsoportokban jelentősen csökkenhetnek. A jobb szerkezetben eladósodók és kevéssé kifeszítetten adósságterheket vállalók jobb helyzetben lesznek, de a helyzet mindenkit sújt. Emiatt az elkövetkező időszakban felértékelődik az utóbbi években stabilitásra és minél alacsonyabb külföldi adósságra törekvő gazdaságpolitika. Az intézkedések nem állnak meg Kínában, Dél-Koreában vagy éppen Olaszországban. A globális turizmus, az utazás fapados repülőtársaságok miatti olcsósága, a világot átfogó üzleti kapcsolatok, az EU-n belül a személyek szabad áramlása mind nehezítik a terjedés hatékony és gyors kezelését. Minden esetben az emberi életek megmentése a legfontosabb. Mivel a válság egészségügyi eredetű, a végső megoldás gazdasági értelemben is a fertőzés lassításán és visszaszorításán alapul. A gazdaságpolitikai ágak a finanszírozáson felül nemszokványos intézkedésekkel segíthetik a helyzetet, de ez egy olyan válság, amit a finanszírozáson és az esetleges későbbi likviditási krízis kezelésén felül elsősorban nem gazdaságpolitikával lehet megoldani. A gazdasági problémák a hatékony vakcina tömeges megjelenésével oldódnak meg véglegesen. A világ és a gazdaság azonban nem áll meg vagy fagy le teljesen és örökre. A gyorsan alkalmazkodók jönnek ki győztesen ebből a válságból. Megerősödve. A vírus az e-gazdaság és az egyéb emberi kontaktust kerülő szolgáltatások elterjedésének fog kedvezni. A világ számos egyetemén a mostani tavaszi félévben teljesen online formában megy az oktatás a vírus terjedése miatt (tegnap hazánkban is elrendelte a kormány). Azon üzletekben és szektorokban, ahol hasonló megoldás kivitelezhető, az ilyen innovációk terjedhetnek el. A legrugalmasabb gazdasággal, a legkreatívabb vállalatokkal, vezetőkkel rendelkezők és a digitalizációban élenjárók jönnek ki nyertesen a koronavírus okozta válsághelyzetből. "
"171","Kolozsi Pál Péter","A gazdasági-pénzügyi válságok jellemzően olyan pánikhelyzetből alakulnak ki, amelyeket a releváns kockázatokkal kapcsolatos önelégültség előz meg – fogalmaz Hyman Minsky pénzügyi instabilitási gondolatával összhangban Robert J. Schiller, Nobel-díjas közgazdász. Az utóbbi években egyre gyakrabban merül fel, hogy a gazdasági életet átszövi az önteltség, az önáltatás és a túlzott önbizalom („complacency”), a „nincs itt semmi különösebb tennivaló, majd minden megoldódik és megy a maga útján, ahogy eddig is” szemlélet. Ez a mentalitás az általános piaci kudarcoktól kezdve Németország lemaradásán át egészen a klímaváltozásig és manapság kiemelten a koronavírusból adódó gazdasági válsághelyzetig érdemi hatással lehet az eseményekre – az alábbiakban az erről szóló írásokból szemezgetünk. — A Bank for International Settlements (BIS) szakértői, Luiz Awazu Pereira da Silva és az MNB Tanszék meghívására évek óta a BCE-n is előadást tartó Takáts Előd már 2017-ben jelezték, hogy a világgazdaságban egyre csak gyűlnek a rövid és hosszabb távú kockázatok (adósságnövekedés a feltörekvő országokban, pénzpiaci turbulenciák a fejlett piacokon, geopolitikai feszültségek, illetve klimatikus változások, a korábbi növekedési modellek kifulladása stb.), de mindezek közül a legkártékonyabbnak könnyen a túlzott önbizalom és önámítás bizonyulhat. A BIS-es szerzők 3 évvel ezelőtt ezt elsősorban ahhoz kötötték, hogy a piacokban túlzott bizalom alakult azzal kapcsolatban, hogy a rövid fókuszú gazdaságpolitikai intézkedések fenntarthatók („short-termism”), illetve, hogy az egyre töredezettebb társadalmi közegben egyáltalán végre lehet hajtani hatékony gazdaságpolitikai intézkedéseket. A BIS-tanulmány megjelenése óta eltelt három évben és különösen az utóbbi hónapokban érdemben romlottak a gazdasági kilátások világszerte – először az amerikai-kínai kereskedelmi háború, a Brexit és a klímaválság napirendre kerülése, majd idén a koronavírus irányította rá a figyelmet a növekedési stratégiák fenntarthatatlanságára és törékenységére. Íme néhány érdekesebb vélemény a közelmúltból a velünk élő önelégültség potenciális veszélyeiről: Abban egyetérthetünk, hogy ilyen bizonytalan időkben kevés nagyobb hibát lehet elkövetni, mint az önámítás, az indokolatlan önbizalom. Márpedig vannak arra utaló jelek, hogy hajlamosak vagyunk hátradőlni. "
"172","Világi Balázs","Blogbejegyzés sorozatom előző része végén arra a konklúzióra jutottam, hogy a DSGE modellek jelentős fejlődésen mentek keresztül a váláság óta, de továbbra is csak stilizált modelleknek tekinthetők. Emlékeztetőül: a sorozat első részében azokat a modelleket neveztem stilizáltaknak, amelyek a jelenségeknek csak egy szűk körét értelmezik, csak bizonyos adatsorok néhány jellemzőjét magyarázzák. A jellegükből adódóan a stilizált modellek nem igazán alkalmasak makroökonómiai előjelzésre. Sőt, a tapasztalok szerint a pusztán statisztikai összefüggéseken alapuló modellek gyakran jobb makroökonómiai előrejelzést adnak, mint az olyan modellek, amelyek makroökonómiai elméleten alapulnak[1]. Ezek után felmerül a kérdés: miért van egyáltalán szükség makroökonómiai elméletre és különösen stilizált makroökonómiai modellekre? Többféle választ lehet adni a fenti kérdésre, de az egyik legnyilvánvalóbb ok az, hogy egy pusztán statisztikai modellel nem lehet megválaszolni egy csomó olyan kérdést, ami gazdaságpolitikai szempontból fontos. Például lehet, hogy egy statisztikai modell jól jelzi előre a következő havi inflációt, de arról nem mond semmit, hogy mekkora lenne az infláció optimális szintje. Nincsen tökéletes gazdaságpolitika, de ha törekszünk a lehető legjobbra, akkor nem nélkülözhetjük a makroökonómiai elméletet, illetve az azt reprezentáló stilizált modelleket. Az vitathatatlan, hogy a 2007-08-as válság kitöréséhez hozzájárultak a helytelen gazdaságpolitikai és szabályozási döntések. Ugyanakkor a válság után viszonylag gyorsan végbement egy gazdaságpolitikai irányváltás, ami jelentős mértékben mérsékelte a válság káros hatásait. Ezt az állítást illusztrálja a következő, Blanchard és Summers (2019) könyvéből származó ábra:  Az ábra az Egyesült Államokbeli egy főre jutó reál GDP alakulását mutatja az 1930-as évek nagy válsága idején (Great Depression), illetve a 2007-08-as válság utáni időszakban (Great Recession), mindkét esetben a válság előtti értékhez viszonyítva. A különbség szembetűnő, a pénzügyi válság az 1930-as években sokkal mélyebb gazdasági visszaeséshez vezetett, mint a mostani időszakban. Ez pedig jórészt a 2007 után alkalmazott gazdaságpolitikák sikere[2]. Ez annak is köszönhető, hogy 2007 után – legalábbis az Egyesült Államokban – viszonylag gyorsan lezajlott az a gazdaságpolitikai irányváltás, aminek fő elemeit kitűnően összefoglalja Blanchard és szerzőtársai (2010) tanulmánya[3]. Hogy viszonylag gyorsan lehetséges volt végrehajtani ezt az irányváltást, annak okairól írtam ennek a blogbejegyzés sorozatnak a második részében, ahol kifejtettem, hogy a válság előtt már nagyon sok olyan gondolati elem rendelkezésre állt, amit hasznosítani lehetett a gazdaságpolitika újragondolása során. A gazdaságpolitikai fordulat pedig együtt járt az azt támogató, értelmező, új makroökonómiai és pénzügyi modellek létrehozásával is. Ebben a bejegyzésben a monetáris és a fiskális politikához kapcsolódó modelleket tekinteném át röviden. A 2007-08 válság egyik nagy tanulsága az volt, hogy a likviditási csapda fogalma nem csupán elmélettörténeti érdekesség, hanem egy hasznos koncepció, amivel értelmezhető a válság utáni elhúzódó recesszió. A fogalom Keynestől származik, és legfontosabb jellemzője, hogy a likviditási csapdában a monetáris politika hatástalanná válik, nem képes a gazdaságot élénkíteni. Eggertsson és Krugman (2012) egyszerű, stilizált modelljük segítségével elemzi a likviditási csapdák okait és következményeit. A modell szakít a reprezentatív háztartás koncepciójával, felteszik, hogy vannak megtakarító és eladósodott háztartások. A modellben a pénzügyi válság azáltal jelenik meg, hogy a bankok szigorítják a háztartások adósságkorlátait. Ennek következményeként az eladósodott háztartások kereslete csökken és a gazdaság kibocsátása az optimális szint alá esik. A monetáris politika kamatcsökkentéssel élénkítheti a gazdaságot, hogy visszaálljon a kibocsátás optimális szintje. Az alacsonyabb reálkamat nagyobb fogyasztásra ösztönzi a magtakarító háztartásokat, és ez pótolhatja a kiesett keresletet. Viszont, ha a pénzügyi válság nagy, akkor az adósságkorlátos háztartások kereslete olyan mértékben esik vissza, hogy jegybank nem tudja kellő mértékben csökkenteni a kamatot, mivel a kívánatos nominális kamatszint alacsonyabb lenne, mint a nominális kamatláb zéró alsó korlátja. Ezt az állapotot nevezzük likviditási csapdának. Eggertsson és Krugman megközelítésének a hiányossága, hogy a modell szerint a likviditási csapda csak átmeneti jelenség. Ennek viszont ellentmondott a 2008 utáni elhúzódó recesszió. Eggertson és Mehrotra (2014) és Eggertson és szerzőtársai (2019) megmutatják, hogy ha Eggertsson és Krugman megközelítését kiegészítik egy realisztikusabb demográfia struktúrával, akkor a modellek képesek magyarázatot adni a tartós stagnálás (secular stagnation) jelenségére. Mivel likviditási csapdában a hagyományos monetáris politika hatástalanná válik, alapvetően két lehetőség adódik a gazdaság élénkítésére: a nemkonvencionális monetáris politika, illetve a fiskális politika. A nemkonvencionális monetáris politika elméleti megalapozása szempontjából Gertler és Karádi (2011,2013) DSGE modelljei a kiinduló referenciák. A fiskális politika alkalmazásnak a lehetősége pedig először Keynesnél merült fel az 1930-as években. Viszont a válság előtt a makroökonómusok többsége meglehetősen szkeptikus volt a fiskális politikával, mint gazdaságélénkítő eszközzel szemben. Ennek fő oka az volt, hogy úgy gondolták, hogy a fiskális kiadási multiplikátor 1-nél kisebb, azaz egységnyi fiskális költekezés egységnyinél kisebb GDP növekedést indukál. Ezt a vélekedést elméleti és empirikus érvek is alátámasztották. Például, Ilzetzki és szerzőtársai (2011) 2007 előtti adatokat használva országok egy nagy csoportjára becsülték meg a fiskális multiplikátor nagyságát, és jellemzően 1-nél kisebb értékeket kaptak. Ugyanakkor elméleti megfontolások azt sugallták, hogy nagy recessziók során, likviditási csapdában a multiplikátor értéke megnőhet. Azt Keynes óta tudjuk, hogy a fiskális multiplikátor értéke akkor lehet 1-nél nagyobb, ha a háztartások fogyasztása nagy mértékben függ a folyó jövedelmüktől. Viszont a később uralkodóvá váló permanens jövedelem elmélet szerint a háztartások „simítják” a fogyasztási kiadásaikat, ezért az aggregált fogyasztás nem függ a folyó jövedelemtől. Eggertsson és Krugman (2012) már idézett modellje viszont demonstrálja, hogy adósságkorlátos fogyasztók esetében nem működik a permanens jövedelem hipotézis, ezeknek a háztartásoknak a fogyasztását – az eredeti keynesi gondolattal összhangban – mégis a folyó jövedelem határozza meg. Tehát a fiskális multiplikátor lehet 1-nél nagyobb. Hogy recessziók idején a multiplikátor megnőhet, azt más tanulmányok is megerősítették, lásd például Christiano és szerzőtársai (2011), illetve Woodford (2011) modelljeit. Az elmélettel összhangban ez a vélekedés empirikus megerősítést is kapott: Auerbach és Gorodnichenko (2012) változó paraméteres ökonometriai technikával megmutatták, hogy az Egyesült Államokban a fiskális kiadási multiplikátor recessziókban 1-nél nagyobb, fellendülések esetén pedig kisebb annál[4]. Mivel a válság előtt az uralkodó gazdaságpolitikai nézet szerint a konjunktúraciklusok simítása a monetáris politika feladata, és a fiskális politikának ebből a szempontból célszerű passzívnak maradni, ezért a monetáris és fiskális politika koordinációjának kérdése háttérbe szorult. Értelemszerűen a válság után ez ismét a közgazdasági gondolkozás középpontjába került. De most is fontosnak tartom hangsúlyozni, hogy ebben a kérdésben sem a nulláról kellett indulni, a fiskális és monetáris politika összefüggései tanulmányozásának is hosszú története van. Már Milton Friedman (1948) felvetette, hogy bizonyos feltételek mellett van létjogosultsága a monetáris expanzióval finanszírozott költségvetési politikának, és az ő nevéhez (Friedman, 1969) fűződik a „helikopterpénz”, – azaz a pénznyomtatás által finanszírozott fiskális transzferek – lehetőségének a vizsgálata. Az 1970-es, 80-as évek új-klasszikus makroökonómusai szkeptikusak voltak a fiskális politikával szemben, de tisztában voltak a központi költségvetés és a jegybank mérlegösszefüggésivel, és éppen ezért óvtak a túlzott fiskális expanziótól, mert tartottak annak a monetáris finanszírozáson keresztül ható inflációs hatásától – lásd erről Sargent és Wallace (1981) írását. Ez a gondolatmenet tükröződik némileg más formában a „fiscal theory of price level” irodalmában, aminek egy összefoglalója található Christiano és Fitzgerald (2000) írásában, a megközelítés kritikája pedig Buiter (2002) tanulmányában. A válság előtti időszak monetáris politikáját jellemző inflációs célkövetés rendszeréről, illetve az azt alátámasztó makroökonómiai elméletekről is gyakran túlzottan leegyszerűsítő kép él a köztudatban. Pedig már ekkor is vizsgálták, hogy egy inflációs célkövető jegybanknak hogyan kell reagálnia egy fiskális expanzióra. Például Benigno és Woodford (2006) megmutatja, hogy az optimális monetáris politikának egy olyan rugalmas inflációs célkövetés felel meg, ami reagál a fiskális sokkokra: fiskális expanzió esetén lazít monetárisan, hogy az így generált többletinfláció segítségével csökkentse a kormányzati adósság reálterhét. Bár a válság előtt a likviditási csapda inkább csak elméleti lehetőségnek tűnt a nyugati fejlett gazdaságokban, Auerbach és Obstfeld (2005) megoldási javaslata likviditási csapda esetére a monetárisan finanszírozott fiskális expanzió volt. Ugyanennek a problémának a monetáris és fiskális politika koordinációjára vonatkozó implikáció tükröződnek Ben Bernanke (2003) beszédében: ”It is important to recognize that the role of an independent central bank is different in inflationary and deflationary environments. In the face of inflation, which is often associated with excessive monetization of government debt, the virtue of an independent central bank is its ability to say ’no’ to the government. With protracted deflation, however, excessive monetary creation is unlikely to be the problem, and a more cooperative stance on the part of the central bank may be called for.” Mindezen intellektuális előzmények után nem meglepő, hogy a válság után felerősödött ennek a problémakörnek a vizsgálata. Corsetti és Dedola (2014) az euróövezet szuverén kötvény válságából kiindulva javasolja a kormányzati adósság monetizálását. Buiter (2014) a helikopter pénz hatásossága mellett érvel. Galí (2014) megmutatja, hogy fiskális sokkokra a jegybank optimális reakciója a monetáris finanszírozás. Eggertsson (2013) pedig egyenesen a jegybanki függetlenség célszerűségét kérdőjelezi meg likviditási csapda esetén, amikor szerinte a jegybanknak célszerű a fiskális expanziót megfinanszírozni. Ben Bernanke erre vonatkozó ellenérvei pedig Blanchard és Summers (2019) első fejezetében olvashatók. Összefoglalva: a gazdaságpolitika sokkal hatékonyabban kezelte a 2007-08 utáni válságot, mint az 1930-as években. Ez persze nem meglepő, hiszen azóta jelentős mennyiségű makroökonómiai tudás halmozódott fel, aminek egy része 2007 előtt háttérbe szorult, de nem felejtődött el. Éppen ezért 2007 után mind a gazdaságpolitika, mind a makroökonómiai kutatás képes volt a szükséges gyors irányváltásra. Ugyanakkor, természetesen a válságkezelés teljes költség-haszon elemzéséhez még nem telt el elég idő. Az kétségtelen tény, hogy 2008 után sikerült az olyan brutális méretű kibocsátás visszaesést és munkanélküliséget elkerülni, mint ami az 1930-as években volt tapasztalható, ami nagyon nagy eredmény. De az például még nyitott kérdés, hogy lesznek-e mellékhatásai, és ha igen, milyenek az új gazdaságpolitikáknak, például a jegybanki mérlegek felfújódásának. Ennek vizsgálata nyilván a közeljövő makroökonómiai kutatásainak egyik fontos feladata. "
"173","Sebestyén Géza","A Bitcoin árfolyama 2019 első hat hónapjában és piaci kapitalizációja közel háromszorosára nőtt, így nem meglepő, hogy a korábbi pesszimista hangvételű cikkek helyett nyáron tömegével jelentek meg mind a legelső virtuális valutával, mind általában a kriptopénzekkel kapcsolatban a pozitív hírek és írások. Satoshi Nakamoto szellemi gyermekének, a Bitcoin-nak az árfolyam-alakulásából kiindulva többen is a kriptopénzek végső győzelméről kezdtek beszélni. Bár az árfolyam az év második felében csökkenő trendben mozgott, a Bitcoin így is az év eleji érték közel dupláját érte az év végén, további érveket adva az optimistáknak. De biztos, hogy ismerjük az árnyoldalt is? Párhuzamos valóságok A Vissza a jövőbe trilógia, a Terminátor franchise, a Pillangó-hatás, A lé meg a Lola, vagy A nő kétszer szemléletesen, művészi eszközökkel mutatja be, hogy kis döntések is járhatnak drasztikus következményekkel, a sikert a kudarctól néha csak nüanszok választják el, az események sokféleképpen alakulhatnak. A való életben azonban nincsen ellenpróba. Egyetlen jövő valósul csak meg, nem látjuk az alternatív kimeneteleket, a tényleges kockázatokat, ahogyan azt sem, hogy a megvalósult forgatókönyv mennyire volt valószínű. Sokszor vagyunk hajlamosak azt hinni, hogy a dolgok nem is történhettek volna máshogyan, az események lényegében eleve el voltak rendelve. Ugyanez az okoskodás a kriptopénzek világában is megfigyelhető. A Bitcoin értéknövekedését sokan úgy értelmezik, hogy egyértelmű bizonyítéka annak, hogy kiváló és egyedi befektetési eszközről van szó, melynek értéke hosszú távon csak emelkedhet. És mivel itt sincsen ellenpróba, hiszen az árfolyamgörbe adott, még abban is biztosak, hogy ez a folyamat nem is lehetett volna más, azaz lényegében nincsenek kockázatok. Komoly szakemberek persze tudják, hogy egy befektetési eszköz árfolyamgörbéjét lehetetlen előre megrajzolni. Kockázatok mindig voltak és lesznek. És ezeket láthatóvá lehet tenni még akkor is, ha nem vagyunk képesek párhuzamos világokba úgy bepillantani, ahogyan azt a Sliders filmsorozat hősei tették. A kockázatok megismerésének két szokásos módja a vizsgálatunk tárgyát képező időtáv kiterjesztése, illetve az alternatív, hasonló eszközök elemzése. A továbbiakban ez utóbbit használjuk a kriptopiac kockázatainak szemléltetése céljából. Nagyon vastag végek A tavalyi év végén a CoinMarketCap 2.073 darab virtuális valutát jegyzett. Ezek közül több még a Bitcoin fenti teljesítményét is jelentősen túlszárnyalta. A Tezos majdnem triplázott. A Chainlink 500 százalék feletti nyereséget tudott felmutatni. A ThoreCoin hozama megközelítette az 5.000 százalékot. A StrongHands 50.000 százalék feletti hozama pedig egyenesen elképesztő. A teljes piac tekintetében azonban már korántsem ilyen pozitív a kép. Kriptopénz-hozamok eloszlása 2019-ben  Forrás: CoinMarketCap alapján saját számítás.  A fenti ábra a piac 99 százalékának hozameloszlását mutatja. A coin-ok 1 százaléka (29 darab kriptopénz) produkált magasabb hozamot, mint 500 százalék, azonban az extrém magas hozamok szerepeltetése nagyon összenyomta volna a grafikon érdemi információt tartalmazó sávját, így a grafikon az 500 százalék feletti hozamokat produkáló virtuális valutákat nem mutatja. A bal oldali, sötétebb és vastagabb oszlop azt a 404 kriptopénzt tömöríti, melyek ténylegesen vagy gyakorlatilag teljes értéküket elveszítették (az időszak elején nyilvántartott 2.073 virtuális valuta arányában a 404 kriptopénz 19 százalékot jelent). Többre ezek közül egész egyszerűen már árat sem jegyeznek. Ilyen például a beszédes nevű BFFDoom, vagy a neve alapján többet ígérő IDOL COIN (melynek egyébként időközben a honlapját is lekapcsolták). A további oszlopok pedig a centrált hozamsáv logika alapján következnek. Azaz a második azt mutatja, hogy hány olyan virtuális valuta volt, mely az elmúlt évben -100 és -90 százalék közötti hozamot ért el (azaz értékének több mint 9/10-edét elveszítette, de nem a teljes értéket). Ebbe a kategóriába pontosan 263 darab kriptopénz tartozik (ez az összes virtuális valuta 13 százaléka). 227 darab olyan coin volt (a piac 11 százaléka), mely 80 és 90 százalék közötti veszteséget hozott. Az ábrán az összes piros színű oszlop olyan virtuális valutát gyűjt össze, melynek az értéke csökkent 2019-ben. Összesen 1776 darab kriptopénz került a piros sávokba. Ez az egy évvel korábbi állomány 86 százaléka. A zöld színű oszlopokban találhatóak a nyertes coin-ok. Ez 297 darab virtuális valutát, a tejes piac 14 százalékát jelenti. Azonban ezek nagy része, egészen pontosan 194 darab nem tudott jobb oszlopba kerülni a Bitcoin-nál, azaz nem tudta túlteljesíteni a benchmark kriptopénz értékét. A Bitcoin-hoz viszonyítva a piac 95 százaléka (1961 coin) alulteljesített, töredéke (8 coin) hozott közel azonos hozamot (azaz került ugyanabba az oszlopba a fenti ábrán), és csupán 5 százaléka (103 coin) tudta túlszárnyalni a legismertebb virtuális valuta teljesítményét. A fentiek alapján megállapíthatjuk, hogy a kriptopénzek hozameloszlása hihetetlenül ferde. A 19 százalékos éves bukási arány megdöbbentően magas, ahogyan a negatív éves hozammal rendelkező coin-ok 86 százalékos, illetve a BTC-nél rosszabb hozamot produkáló coin-ok 95 százalékos részaránya is. Ebből egyben az is következik, hogy a Bitcoin nem jó benchmark, nem mutatja hiteles módon a teljes piac alakulását. A legjelentősebb kriptopénzek teljesítménye A virtuális valutákat jobban ismerő olvasó persze felvethetné, hogy eleve nem célszerű a tejes vertikumot vizsgálni, hiszen mind a kriptopénzek, mind pedig az ICO-k egy része eleve csalásra épül. Mivel azonban ezek jellemzően kisebb, alacsony kapitalizációval bíró projektek, így vegyük most górcső alá a legnagyobb kibocsátásokat. A kriptopiac 2018. év végi adatok alapján 100 legnagyobb kapitalizációval rendelkező szereplőjének hozameloszlását mutatja az alábbi ábra: A 100 legjelentősebb kriptopénz egy éves hozamának eloszlása Forrás: CoinMarketCap alapján saját számítás. Az ábráról leolvashatjuk, a 100 legnagyobb coin közül egy sem szűnt meg (bár a MobileGo -98 százalékos hozama okán nincs ettől távol, de még életben van), sőt, egyikük, a Chainlink valóban nagyon magas, 500 százalék feletti hozamot produkált, a kriptopénzek nagyjából háromnegyede (egészen pontosan 73 darab) veszített az értékéből. Ezen 73 coin közül 39 esetében a veszteség 50 százaléknál is több volt (sőt, a MobileGo mellett a Linkey, a Bitcoin Private és a QuarkChain is 90 százalék feletti bukást hozott a befektetőknek). További 24 coin a Bitcoin-hoz hasonló, vagy annál rosszabb hozamot produkált. És mindössze 3 olyan virtuális valuta volt, mely lényegesen jobban teljesített (a Binance Coin 135, a Huobi Token 155, a Tezos 165, a Chainlink pedig 535 százalékot hozott). Azaz nem csak a kisebb, jelentéktelen kriptopénzek kockázatosak, hanem a legnagyobbak is azok. A fentiek szemléletesen mutatják, hogy egyes kriptopénzek szárnyalása valóban csak egy volt a számtalan lehetséges (és túlnyomó többségében kifejezetten kedvezőtlen) kimenetel közül, a virtuális valuták még egy bikapiac alatt is roppant kockázatosak, hasonlóan a rájuk épített ICO-khoz. (Le)számolhatunk?  Blogunkon kitartóan érvelünk amellett, hogy a Bitcoin és a hozzá hasonló virtuális valuták nem alkalmasak arra, hogy pénzként funkcionáljanak (vonatkozó írásainkat itt, itt, itt és itt találhatják). Érveink tárházát az elmúlt egy év – meglátásom szerint – egy újabbal bővítette. Tegyük fel magunknak a kérdést, hogy mennyire lennénk hajlandóak egy olyan „pénzben” tartani likvid eszközeinket, mely egy általánosan számára kifejezetten kedvező környezetben is 19 százalékos eséllyel teljesen értéktelenné válna, illetve további 47 százalék eséllyel értékének legalább felét elveszítené egy éves időtávon? Remélem, ezek a valószínűségek is segítenek nekünk megszüntetni az ellenpróba nélküli valóság okozta illúziókat, és megpillantani a virtuális valuták mérhetetlen kockázatosságát. És talán abban is segítségünkre lesznek, hogy végre leszámoljunk azzal az illúzióval, hogy a mai kriptopénzek valós alternatívái lehetnek a hagyományos fizetőeszközöknek. "
"174","Kolozsi Pál Péter","A koronavírus terjedésével párhuzamosan elkezdtek megjelenni a gazdasági hatásokat számszerűsíteni próbáló elemzések (legutóbb például az Economist Intelligence Unit prognózisa). Immár 9 EU tagországban jelen van a fertőzés, így nem meglepő, hogy egyre több európai gazdaságpolitikai döntéshozó és közgazdász is elkezdett kiemelten foglalkozni a Kínából indult járvány gazdaságra gyakorolt hatásaival. Ma már kevesen vonják kétségbe, hogy a gazdasági hatások érdemiek lesznek (visszaeső turizmus, leálló üzemek, elhalasztott rendezvények, bezárt iskolák miatt a munkából kieső munkaerő, kereskedelmi forgalom visszaesése, üres szupermarketek, kínai beszállítások elmaradása, Kínába irányuló export visszaesése stb.), a nagyságrend azonban alapvetően azon múlik majd, hogy mikor sikerül megállítani a vírus terjedését. A legjelentősebb gazdaságpolitikai reakciót természetesen Kínában lehetett látni, ahol már több monetáris élénkítésre is sor került, elsősorban azért, mert az egészségügyi krízis miatt a korábbi 6 százalék körüli növekedésnél már 1,5-2 százalékponttal alacsonyabb bővülést várnak az elemzők 2020 első negyedévére (és vannak ennél sokkal pesszimistább hangok is). A kínai jegybank a kedvezőtlen gazdasági folyamatok ellensúlyozása érdekében január óta több alkalommal is likviditásbővítő intézkedést eszközölt, csökkentette a bankok kötelező tartalékrátáját, valamint mérsékelte a középtávú jegybanki hitelek (MLF) kamatlábát, a múlt héten pedig speciális intézkedést vezetett be a koronavírus terjedésének lassítása érdekében: a régi érméket, bankjegyeket fertőtlenítik, az emiatt ideiglenesen kieső készpénzt pedig új bankjegyek előállításával pótolják. A gazdasági hatásokra vonatkozó prognózisokban természetesen nagy a bizonytalanság. Paolo Gentiloni, az Európai Bizottság gazdasági biztosa egyenesen arra az álláspontra helyezkedett, hogy a koronavírus egyedi jellege miatt jelenleg nem lehet komolyan vehető, kvantitatív előrejelzést készíteni a gazdasági hatásokról – azt azonban ő is hangsúlyozta, hogy míg a 2000-es évek elején kirobbant SARS vírus idejében Kína részesedése a globális GDP-ből 4 százalék volt, jelenleg 18 százalék. Mindez azt is magyarázza, hogy úgy fest, Brüsszel is megengedőbb lesz a járvány által érintett országok esetén a fiskális szabályok tekintetében – ami már magában is egyfajta gazdaságpolitikai lépés. Olivier Blanchard, a Nemzetközi Valutaalap (IMF) egykori vezető közgazdásza egy hosszabb twitter-bejegyzésben 6 pontban foglalta össze, hogy mit kell figyelembe venni a gazdaságpolitikai válaszok kialakításánál. A fentiek alapján a járvány jelen fázisában a gazdaságpolitikai mozgástér elég korlátozott, így nem meglepő, hogy Blanchard szerint a gazdasági költségek érdemiek lehetnek akkor is, ha az egészségügyi hatások limitáltak lesznek. „A konvencionális monetáris és fikális lépések nem sokat segítenek Kínán, ezek ugyanis a keresletre hatnak, a probléma pedig most a kínálati oldalon van. Ha a munkások nem mennek dolgozni, a cégek pedig nem kapják meg a szükséges alkatrészeket, a magasabb kereslet nem fog segíteni. (…) A probléma az ellátási láncok felbomlása” – fogalmaz a közgazdász, aki szerint a likviditásnyújtás megfelelő válasz lehet jelen helyzetben Kínában. Egyelőre minden jel arra utal, hogy jelentős reálgazdasági következményekre kell felkészülni, amit csak tetézhet a piaci hangulat romlásából és a kockázatviselő hajlandóság esetleges csökkenéséből adódó hatás. Mindez jó eséllyel a kelet-közép-európai régió és Magyarország gazdasági kilátásait sem hagyja majd érintetlenül. "
"175","Világi Balázs","A korlátozott racionalitás közgazdasági következményeit elemző viselkedési közgazdaságtan (behavioral economics) egyre inkább tért hódít, és amint azt előző blogbejegyzésemben tárgyaltam, mostanra jelentős mennyiségű empirikus kutatás támasztja alá, hogy ennek a megközelítésnek a makroökonómiában is van létjogosultsága. Ebben a bejegyzésben a teljesség igénye nélkül ismertetnék néhány érdekes viselkedési makroökonómiai modellt. Gabaix (2019) azt vizsgálja, hogy miként módosulnak a standard háromegyenletes (dinamikus IS-görbe, új-keynesi Phillips-görbe, monetáris politikai kamatszabály) új-keynesi modell implikáció, ha elvetjük a teljes racionalitás feltevését. Gabaix modelljében a gazdasági szereplők ismerik az őket körülvevő gazdasági környezet tulajdonságait, és ezeket felhasználják a várakozásaik kialakítása során, de a döntési horizontjukon kisebb szubjektív súlyt rendelnek a jövőbeli eseményekhez, mint az optimális volna. Tehát egyfajta gazdasági „rövidlátással” jellemezhető a gazdasági szereplők viselkedése. Ennek a feltevésnek fontos implikációi vannak: A viselkedési makroökonómia kutatások egy jelentős része azt vizsgálja, hogy mik a következményei annak, ha a gazdasági szereplők várakozásai heterogének. Branch és McGough (2009, 2010) az elsők között voltak, akik egy standard új-keynesi modell keretei kötött vizsgálták, hogy mik a következményei annak, ha a racionálisan várakozások mellett megjelennek olyan gazdasági szereplők is, akik valamilyen korlátozottan racionális, adaptív vagy extrapolatív séma alapján képzik a várakozásaikat. Eredményeik szerint ennek a módosított új-keynesi modellnek jelentős mértékben megváltoznak a stabilitási tulajdonságai, és még olyan esetekben is képes volt a modell nagyon bonyolult dinamikákat produkálni, amelyekben racionális várakozások mellett konvergált volna egy egyértelmű stabil állapothoz. De Grauwe (2012) könyve egy másik jelentős megalapozása ennek a kutatási területnek. A szerző szintén azt vizsgálja, hogy mik a következményei a racionális várakozások elvetésének a standard háromegyenletes új keynesi modellben. Brock és Hommes (1997) nyomán felteszi, hogy a gazdasági szereplők kétféle várakozási sémát követnek, és ezeknek a sémáknak a populáción belüli részaránya folyamatosan változik attól függően, hogy adott időszakban melyik produkált jobb előrejelzéseket. Az egyik séma szerint a gazdasági szereplők inflációs és output várakozásai egyszerűen a múltbeli értékek extrapolálásán alapulnak. A másik séma szofisztikáltabb: azon alapul, hogy az ezt alkalmazó gazdasági szereplők megértik, hogy a monetáris politika az infláció és a kibocsátási rés stabilizálására törekszik, ezért az inflációs várakozásaik megegyeznek a jegybank inflációs céljával, az output várakozásaik pedig konzisztensek a zárt kibocsátási réssel. Fontos különbség a két várakozási séma között, hogy ha a szofisztikált várakozási séma a domináns, akkor az stabilizálja a gazdaságot, ezzel szemben, ha az extrapolálók vannak többségben, az destabilizálja a gazdaságot, eltéríti az inflációt a jegybanki céltól, illetve recesszióba vagy túlfűtött állapotba tereli a gazdaságot. A szerző szimulációi megmutatják, hogy a gazdaság hajlamos rá, hogy az extrapolálók kerüljenek többségbe és ezáltal a gazdaság tartósan eltérüljön az optimális helyzetétől, ezt hívja buborékállapotnak. Ennek az oka a következő: ha bármilyen kezdeti sokk hatására az extrapolálók száma növekszik, akkor az destabilizálja a gazdaságot, viszont akkor a szofisztikált előrejelzés kevésbé lesz sikeres, hiszen az éppen a stabilitásban bízik, ebből adódóan viszont tovább nő az extrapolálók aránya, és így tovább. Ennek az önmegerősítő folyamatnak az eredményeként az extrapoláló várakozás teljesen kiszoríthatja a szofisztikáltat és a gazdaság tartósan buborékállapotba kerül. A fenti eredmények segítségével a gazdasági ciklusok két olyan tulajdonsága könnyen megmagyarázható, amikkel a hagyományos racionális várakozásos modellek csak nehézkesen kerülnek összhangba: a legtöbb makroökonómia idősor nagyon perzisztens, továbbá a változók eloszlása nem-normális – az extrém események ugyan ritkák, de jóval gyakoribbak, mint azt a normális eloszlás alapján várnánk. Racionális várakozások mellett mindez nem magyarázható endogén módon, az exogén sokkokról, kell feltenni, hogy perzisztensek és nem normálisak, de ez lényegében a beismerése annak, hogy nem tudják az említett jelenségeknek az okát. Ezzel szemben De Grauwe modelljében átmeneti és normális eloszlású sokkok képesek tartós és adott esetben extrém nagyságú gazdasági kilengéseket indukálni, ami egyszerűen magyarázza a perzisztenciát és a nem-normális eloszlásokat. Érdekes, hogy pusztán a várakozásokra vonatkozó feltevések megváltoztatása alapvetően befolyásolják a modellek gazdaságpolitikai következtetéseit. Racionális várakozások mellett a standard háromegyenletes új-keynesi modellnek fontos implikációja az úgynevezett divine coincidence elv. Eszerint az infláció stabilizációja egyben biztosítja a jóléti szempontból releváns kibocsátási rés stabilizációját. Ezzel összhangban van GalÍ (2015) 4. fejezetében közölt szimulációs gyakorlat, ahol a szerző azt vizsgálja, hogy racionális várakozások mellett jóléti szempontból melyik monetáris politikai kamatszabály a legjobb. A szimulációk szerint a legjobb eredményt az a kamatszabály adja, ami agresszív módon kizárólag csak az inflációra reagál, és a kibocsátási rést negligálja. Érdekes módon – a divine coincidence elvvel összhangban – ez a szabály az infláció mellett még a kibocsátási rést is jobban stabilizálja, mint az olyan szabályok, amelyek expliciten reagálnak a kibocsátási résre. De Grauwe modelljében a fenti eredmény már nem érvényes pusztán azért, mert a várakozások nem racionálisak. Az ebben a modellben is igaz, hogy a stabil inflációs várakozások hozzájárulnak a reálgazdaság stabilitásához is. Viszont, ha a monetáris politika csak az inflációra és az inflációs várakozások fókuszál, akkor annak nem kívánt „mellékhatásai” lesznek: mivel a kibocsátási résre vonatkozó várakozásokat alakításban is szerepet játszhat az extrapoláció, megvan az esély arra, hogy az extrapoláció túlsúlyba kerül és buborékgazdaság alakul ki, vagyis az infláció állapotától függetlenül a reálgazdaság túlfűtötté válik, vagy súlyos recesszióba kerül. Galí modelljében minél nagyobb a relatív súlya az inflációnak a kamatszabályban, annál stabilabb a gazdaság. Nem racionális várakozások mellett nincs ilyen monoton összefüggés: egy ideig növeli a jólétet, ha egyre nagyobb az infláció relatív súlya a kamatszabályban, de egy bizonyos ponton túl ez már kezd károssá válni. Ugyanis, ha a kamat nem reagál eléggé a kibocsátási résre, akkor az növeli a buborékok kialakulásának a valószínűségét és a reálgazdaság instabilabbá válik. Mivel a kibocsátási rés az inflációra is hat, végső soron az infláció is instabilabbá válik, annak ellenére, hogy a kamat agresszívan reagál rá. A fenti eredmény összhangban van a gazdaságpolitikai gondolkozás válság óta tapasztalható elmozdulásával: bár továbbra is az inflációs célkövetés a monetáris politika vezető paradigmája, azt ma sokkal rugalmasabb keretek között képzelik el, mint 2008 előtt. De Grauwe (2012) valamint De Grauwe és Ji (2019) több más érdekes alkalmazását is prezentálják a fenti modellnek. Megmutatják többek között, hogy a heterogén várakozások miként vezetnek ahhoz, hogy a pénzügyi szektor felerősíti a gazdasági fluktuációt. Magyarázatot adnak arra is, hogy miért összehangoltak a konjuktúraciklusai még olyan országoknak is, amik között gyenge a kereskedelmi kapcsolat. Goy és szerzőtársai (2018) az előretekintő iránymutatást, mint monetáris politikai eszközt elemzik viselkedési makroökonómiai modelljükkel. A modellben kétféle, egymással versengő várakozás van: a naiv, extrapoláló várakozás, és a jegybanki előrejelzésen alapuló. Hasonlóan az eddigiekhez, a kétfajta várakozás súlyát a várakozási módok sikeressége határozza meg. A jegybank hitelessége nyilván azzal mérhető, hogy mekkora a részaránya azoknak, akik elfogadják a jegybank előrejelzését. A modellbeli jegybank előrejelzése egy VAR modellen alapul, ami abban a tekintetben félrespecifikált, hogy nem veszi figyelembe a várakozástípusok súlyának időbeli változását. A szerzők kétféle előretekintő iránymutatás különböztetnek meg: Nem meglepő módon az előretekintő iránymutatás sikerességét nagyban meghatározza, hogy mennyire hiteles a jegybank. A szerzők megmutatják, hogy mindkét fajta iránymutatás elősegítheti, hogy a gazdaság kikerüljön egy likviditási csapdából, de az odüsszeuszi iránymutatás hatékonyabb ebben. Viszont a hátránya az, hogy ex post növeli a gazdaság volatilitását. Szimulációk segítségével a szerzők megmutatják, hogy előretekintő iránymutatás nélkül 28,8 százalék a valószínűsége, hogy a gazdaság likviditási csapdába és deflációs spirálba kerül. Ezzel szemben delphoi-i iránymutatás mellett ez lecsökken 14,5 százalékra, odüsszeuszi iránymutatás mellett pedig 10,8 százalékra. Ha mindkettőt alkalmazzák, némileg meglepő módon a likviditási csapda valószínűsége 12,1 százalék. A heterogén, változó súlyú várakozások egy másik megközelítése az úgynevezett társadalmi tanulás (social learning). Ezekben a modellekben egy evolúciós algoritmus szerint változik az egyes várakozástípusok súlya a populáción belül. Az algoritmusban szerepe van a mutációk megjelenésének, az imitációnak és a sikerességnek. Ezt a megközelítést alkalmazzák Arifovic és szerzőtársai (2018) a likviditási csapda tanulmányozására. A várakozások speciális kezelésétől eltekintve ők is egy standard új-keynesi modellt használnak. Racionális várakozások esetén a modellnek van egy normál egyensúlya, és egy olyan, amiben a gazdaság likviditási csapdába kerül. Viszont az utóbbi egyensúly nem stabil, ami csökkenti a jelentőségét. A szerzők viszont megmutatják, hogy a likviditási csapda reális veszély, mivel társadalmi tanulás esetén reális esélye van, hogy a pesszimista várakozások annyira elterjednek a populációban, hogy a gazdaság tartósan benne ragad a likviditási csapdában. Eusebi és Preston (2018) valamint Hommes (2018) írásaiban további példák találhatók arra, hogy milyen makroökonómiai és gazdaságpolitikai implikációi vannak a racionális várakozások elhagyásának. A fentiekben tárgyalt modellek közös jellemzője, hogy a racionális várakozásokkal szemben alternatívaként állított várakozási sémák bár intuitívan plauzibilisnek tűnnek, meglehetősen ad hoc, önkényes módon lettek meghatározva. Ugyanakkor, ahogy ezt az előző bejegyzésben is tárgyaltam, mostanra olyan mennyiségű empirikus kutatási eredmény született a gazdasági várakozások alakulásáról, hogy azokra már fel lehet építeni a várakozásoknak egy eléggé általános és plauzibilis elméletét. Bordalo és szerzőtársai (2016) tanulmányukban egy éppen ilyen elméletet prezentálnak, amit diagnosztikus várakozásoknak neveznek. Ez a várakozásoknak egy a korlátozott racionalitáson alapuló elmélete, ami figyelembe veszi a gazdasági szereplők kognitív korlátait, de azt is feltételezi, hogy a várakozásokat nem teljesen naiv és mechanikus módon alakítják: az elmélet szerint a gazdasági szereplők sok információt használnak fel a várakozásaikhoz, de hajlamosak a kockázatokat alulbecsülni. Egy korábbi bejegyzésemben azt elemeztem, hogy a pénzügyi szektort is magukban foglaló makroökonómiai modelleknek bántó hiányossága az, hogy nem képesek megfelelően megjeleníteni pénzügyi ciklusokat. Bordalo és szerzőtársai (2018) írása jelentős előrelépés ebben a kérdésben: a pénzügyi ciklusoknak egy a diagnosztikus várakozásokon alapuló modelljét prezentálják. "
"176","Vonnák Balázs","Számos fejlett ország jegybankja harcol a túl alacsony infláció ellen – gyakorlatilag a válság óta. Gyakran ők maguk fogalmaznak így: harcolnak. A „túl alacsony” jelző többnyire nem deflációt, hanem tartósan cél alatti inflációt takar. Az alábbi ábra az USA és az eurozóna releváns inflációs mutatójának alakulását mutatja a szélsőségesen ingadozó árú termékcsoportok (alapvetően élelmiszer és energia) nélkül[1]:  Forrás: FRED Economic Data Jól látszik, hogy mindkét gazdaságban 2009. óta szinte végig a 2 százalékos cél alatt volt az infláció „trendje”. Az EKB esetében ez önmagában még nem lenne baj, az viszont igen, hogy ilyen mértékben, ugyanis az ő mandátumuk „below, but close to”, vagyis az enyhén 2 százalék alatti infláció biztosítása. A Fed esetében már pusztán az a tény is kudarcként értékelhető, hogy tartósan cél alatt van az infláció. A kis, pozitív infláció nem úgy nem árstabilitás, mint a nagy Észre kell azonban azt is venni, hogy jelentős deflációról, ami legalább olyan káros lehet, mint a túlzott infláció, sem beszélhetünk, hiszen az indexek alig csökkentek 1 százalék alá. Ha pedig nincs se defláció, se magas infláció, mi ellen kell harcolni? Először is érdemes rögzíteni, hogy a közgazdasági értelemben vett árstabilitás nem az, amikor a statisztikai hivatalok által mért fogyasztóiár-növekedés nulla. Előbbi koncepciót nehéz pontosan mérni, és az inflációs statisztikák általában felfelé torzítanak[2], így a 2 százalékos mért infláció konzisztens lehet az árstabilitással. Ebből az is következik, hogy az ennél tartósan és jelentősen alacsonyabb inflációs mutató deflációt jelezhet. De az 1-1,5 százalék nem jelentősen kisebb, mint a kettő. A fél százalékpontos eltérés (nagyjából ennyivel csökkent az átlagos infláció 2000-2008-ról 2009-2019-re az USA-ban és az eurozónában) könnyen lehet, hogy eltörpül a statisztikai torzítás mértékéről való tudásunk bizonytalansága mellett. Emiatt nem jelenthető ki kellő bizonyossággal, hogy az 1-2 százalék közötti infláció önmagában káros a gazdaságra nézve.[3] Miért baj akkor mégis, hogy cél alatt van az infláció? A jegybankok a tartósan cél alatti inflációt azért nem szeretik, mert erodálja a hitelességüket. És itt nem is arról van szó, hogy felmerül a gyanú: a jegybank valójában túl alacsony inflációt szeretne. Sokkal inkább arról, hogy nem képes hatni az inflációra. És ez egy inflációs célkövető rendszerben nagy baj lenne. Nulla közeli kamatszint esetén valóban lecsökken a monetáris politika ereje. Véleményem szerint azonban nem az a legnagyobb baj ilyenkor, hogy a jegybank nem tudja feltornázni 1-1,5 százalékról 2-ra az inflációt, hanem az, hogy az alacsony infláció által biztosított mozgásteret nem tudja kihasználni arra, hogy élénkítse a gazdaságot. Mert a modern jegybankok nem csak inflációs célt követnek, hanem tekintettel vannak a reálgazdaság helyzetére is. Kinek szól a kommunikáció? A modern, inflációs célt követő jegybankokra az is jellemző, hogy nagy hangsúlyt fektetnek a kommunikációra, hogy a gazdasági szereplők értsék a monetáris politikát. De vajon a háztartások, vállalatvezetők értik-e a jegybank (az árstabilitás legfőbb őre) harcát az alacsony infláció ellen? A közgazdaságilag képzettebbek, tájékozottabbak talán igen, a nagyszámú laikus azonban inkább nem. Lehet azzal érvelni, hogy a kevésbé tájékozottak nem számítanak, mert nem ők mozgatják a gazdaságot, de ez több okból is fals érvelés. Egyrészt, ők is mozgatják. Még ha egyenként nincs is nagy hatásuk, tömegként van – gondoljunk csak a hiperinflációkra, hitelezési boomokra. Nem véletlen, hogy az inflációs célt követő jegybankok nem kevés pénzt és energiát fordítottak és fordítanak ma is arra, hogy a nem szakmai közönségnek is elmagyarázzák, hogyan működik a monetáris politika. Másrészt, a fejlett világban a modern monetáris politika működésének a jegybankfüggetlenség az egyik pillére. Ehhez azonban szükség van társadalmi támogatottságra, aminek előfeltétele, hogy a társadalom értse: értéket jelent egy olyan intézmény, amely rövidtávú politikai megfontolásoktól mentesen őrködik a gazdaság stabilitása, ezen belül is kiemelten az árstabilitás felett. Fontos tehát, hogy minden helyzetben megtalálják a jegybankok azt az üzenetet, ami a széles közönség számára érthető, mégis összhangban áll azzal, amit ténylegesen csinálnak. A korábban elmondottak fényében ezért azon jegybankoknak, amelyek hosszú évek óta cél alatti inflációval és gyenge gazdasági növekedéssel küszködnek, a „növelni kell az inflációt” szlogen helyett adekvátabb lenne azt a zászlójukra tűzniük, hogy „a gazdaságot kell élénkíteni mindaddig, amíg az nem jár inflációs nyomással”. Ez utóbbi továbbra is összhangban marad a legtöbb jegybank törvényi felhatalmazásával, inkább csak másképp mondja ugyanazt. Nem gondolom, hogy a kommunikáció ilyetén finomhangolása jelentősen segítené az érintett jegybankokat inflációs céljuk elérésében. Azt azonban igen, hogy segíthet a kompetens jegybankról kialakított pozitív kép, a társadalmi támogatottság megőrzésében. Az inflációt gerjesztő jegybankokat ugyanis nem szeretik a választók. "
"177","Kolozsi Pál Péter","2019. szeptember közepén egy nem kimondottan szokatlan likviditáscsökkenés (adófizetés és kötvénykibocsátás) hatására napközben 10 százalék fölé emelkedett az amerikai O/N repo-ráta (ekkor a Fed bankközi kamatokra vonatkozó célsávja 2-2,25 százalék volt, ami ugyan a fedezetlen piacra és nem a repóra vonatkozik, de ezzel együtt irányadó a repo szempontjából is). A Fed kisebb operatív bakik után végül sikeresen megemelte a dollárlikviditást, ami nyugalmat hozott a piacokra, a hozamok pár napon belül visszatértek a megszokott alacsony szintekre (ahigy erről már egy korábbi posztunkban is értkeztünk). A repo-ráták elszállása azért érte sokként a piaci szereplőket, mert azt mutatta, hogy a világ vezető jegybankja, a Fed nem képes kontroll alatt tartani a rövid futamidejű hozamokat – ami pedig mind az amerikai, mind a globális gazdaság stabilitása és kilátásai tekintetében kiemelten fontos paraméter. Sokakat elbizonytalanított, hogy mintha a világ vezető jegybankjának sem lenne tiszta képe arról, hogy mennyi szabad likviditással kell az amerikai bankoknak rendelkezni ahhoz, hogy a piacok működésében ne keletkezzen zavar és a hozamok volatilitása alacsony maradjon. A tavaly szeptemberi repo-fiaskó okáról sok elemzés született már és bizonyosan számos fog is még születni (ide értve a New York-i Fed sokak által nagyon várt saját elemzését), de talán arra egy blogbejegyzés keretein belül is érdemes rámutatni, hogy milyen jelentős eltérések voltak azokban a tavaly szeptember előtti becslésekben, amelyek a szükséges likviditás nagyságára vonatkoztak – és a többség esetében milyen nagy volt a különbség azzal összevetve, amilyen szinten, 1300 milliárd dollár körül végül kialakult a turbulencia. Egyelőre nem teljesen egyértelmű, hogy mi okozta a becslési hibákat. Az általánosan elterjedt álláspont szerint a becslések nem számoltak megfelelően a makroprudenciális szabályozás (Bázel-III) hatásával, azaz csak a kötelező tartalékot tekintették kötelező likviditási tételnek, miközben a jelek szerint ennél fontosabb likviditáskeresleti tényezővé váltak a likviditási szabályok. Mivel ezek a szabályok 2016-ban váltak élessé, a korábbi becslések részben érvényüket vesztették vagy legalábbis kiegészítésre szorultak volna – amit a jegybanki döntéshozók a jelek szerint nem kellőképp vettek figyelembe. Jelenleg 1500 milliárd dollár körül alakul a dollárlikviditás, és a piacok megnyugodtak. Ez ugyan egyéb változásokból is adódhat (rendszeres repo-tenderek bevezetése), de arra utal, hogy nagyjából itt lehet az a minimális likviditási szint, ami hatékonyan képes leszorítani és lenn tartani a hozamokat. Ahhoz azonban, hogy ezt a szintet megtalálja, a Fed-nek tavaly ősszel el kellett szenvednie az utóbbi évek legnagyobb fiaskóját, ami az amerikai jegybankárok reputációjának sem tett jót. "
"178","Sebestyén Géza","2020. május 12-e: a nap, melyet rengetegen rettegéssel vegyes csodálattal várnak. Nem, ez nem a végítélet napja a Terminator franchise szerint. Az a dátum egyébként többször változott, de 2018-ra a legutolsót is magunk mögött hagytuk. És nem is a híres Vissza a jövőbe nap, ugyanis Marty McFly 2015 október 21-én érkezett meg, hogy légdeszkázzon egy kicsit és halálra rémüljön a Cápa 19. részének háromdimenziós reklámja miatt. Mégcsak nem is az a nap, amikor Zefram Cochrane először próbálja ki a térhajtóművet, hiszen a Star Trek univerzum naptára szerint csak 2063. április 5-én figyelnek fel ránk a Vulkániak. Az idei év május 20-át a kriptovilág szereplői várják türelmetlenül, hiszen ez az a nap, amikor a Bitcoin következő felezése elérkezik. Ezt a dátumot akkora figyelem övezi, hogy külön honlap készült annak követésére, mennyit kell még aludnunk addig. Mi mennyi?  Rendben, gondolhatja a kedves Olvasó, felez a Bitcoin – de mit és miért? A Bitcoin rendszer integritását, a múltbeli tranzakciók megváltoztathatatlanságát, és ezáltal a kriptopénzben vezetett számlák biztonságát az garantálja, hogy a tranzakciós lista nagyjából tíz percenként úgy bővül, hogy a következő blokk létrehozásához egy, a legszofisztikáltabb rendszerek által is csak ennyi idő alatt megoldható rejtvényt kell megfejteni. Tekintettel arra, hogy mindez az előzőek alapján komoly feladat, illetve hogy a Bitcoin korlátozott kínálatának inspirációja a világszintű aranykínálat véges volta, szakmai körökben a műveletet bányászatnak, a létrehozó szereplőt pedig bányásznak nevezik. De hogyan lehet elérni, hogy egyes szereplők komoly összegeket öljenek abba, hogy globálisan is komoly számítási kapacitásokat kössenek le ezen rejtvények megoldására? Satoshi Nakamoto válasza erre a kérdésre a jutalom volt. A leggyorsabb megfejtő Bitcoinokat kap. Ez a jutalmazás új tokenek létrehozásával, azaz a pénzteremtéshez hasonló módszerrel történik. A rendszer 2009-es indulásakor egy blokk létrehozásáért 50 Bitcoin ütötte a leggyorsabb bányász (jellemzően Satoshi) markát. A Bitcoin korlátozott kínálata (a globális mennyiség a tervek szerint sosem fogja túllépni a 21 milliót) érdekében azonban a pénzteremtés sem történhet korlátlanul. Ezért a jutalom mértéke folyamatosan, 210000 blokkonként (azaz nagyjából 35000 óránként, vagyis kb. 1458 naponként) feleződik, egészen addig, míg a teljes mennyiség el nem éri a 21 milliót. A bányászok jutalma 2012. november 28-án 50-ről 25, 2016. július 9-től pedig 12,5 Bitcoinra csökkent. Igaz, így sem kell nagyon sajnálni őket, hiszen a mai árfolyamok szerint ez is 100000 amerikai dollár (azaz 30 millió forint) körüli bevételt jelent a leggyorsabb bányásznak tízpercnyi munkáért. A következő felezés várható időpontja a cikk felütésében szereplő májusi dátum. Ezután a bányászok jutalma és a Bitcoin pénzteremtés üteme újfent felére fog csökkenni. Akik nem halaknak árulnak… Charlie Munger (aki Warren Buffett szakmai körökön kívül kevésbé ismert partnere a Berkshire Hathaway befektetési alapnál) egyszer horgászcsalit akart vásárolni Minnesotában. Amikor a kínálat furcsa színein meglepődve megkérdezte az eladót, hogy a halak valóban kapnak-e ezekre, az csupán ennyit mondott: „Uram, én nem halaknak árulok”. Ez a történet szemléletes módon világít rá arra, hogy nagyon sok esetben nem vagyunk racionálisak. Egy csali vásárlásakor néha fontosabb az, hogy feltűnő és vonzó legyen a vevőnek, mint az, hogy mennyire hatékony a gyakorlati használat során. Ugyanígy egy befektetési termék értékesítésekor sok esetben csak arra fókuszál az eladó, hogy a története hihető legyen a vevőnek, az viszont, hogy ez szakmailag mennyire állja meg a helyét, már jóval kisebb súllyal szerepel a fontossági sorrendben. Ebből a szempontból sajnos a kriptopiacok sem jelentenek kivételt. A felezés időpontjának közeledtével tömegesen jelennek meg az írások arról, hogy ez lesz a következő rally elindítója. A szokásos érvek az alábbiak: A fenti, elsőre talán hihető érvek mellett akad néhány teljesen abszurd ajánlás is (ez az oldal például azt írja, hogy a most következő a negyedik felezés lesz, majd rögtön utána azt, hogy előtte kettő volt; emellett azzal sem vádolható, hogy szakmai érvekkel fárasztaná az olvasót). Féligazságok és teljes hazugságok A fenti érvek közül egyetlen sem állja meg az igazság próbáját. Ennek megértéséhez ráadásul nem szükséges többszáz oldalas doktori disszertációkat átolvasni, vagy többváltozós egyenlet-rendszereket megoldani. A józan paraszti ész tökéletesen elegendő lesz. A kínálat nem fog csökkenni, főleg nem felére, ahogy a fenti forrás állítja („Alapvetően a bitcoin feleződés felére csökkenti a BTC kínálatát”, lásd itt). A növekedés üteme fog csupán felére mérséklődni, a teljes forgalomban lévő mennyiség azonban továbbra is nőni fog, ahogyan a következő közel száz évben ugyancsak. Azaz ha a kínálattal magyarázzuk az árfolyam alakulását, akkor pontosan ellenkező következtetést kell levonni, mint amit az idézett cikk hangoztat. Bár a bányászoknak valóban magasabb ár kellene ahhoz, hogy az a jutalom felezését kompenzálja, és így ne csökkenjenek bevételeik, egy befektetési eszköz piaci értékét nem egyetlen érdekcsoport vágyálmai alakítják. A bányászok ráadásul nagyon kis szereplői a teljes piacnak. Jelenleg napi 1800 Bitcoint kapnak munkájukért cserébe, mely érték a felezés után 900-ra csökken. Ezen értékek a jelentősebb kriptotőzsdék napi forgalmának 1-2 százalékát teszik ki. A teljes forgalomban lévő Bitcoin volumenéhez képest pedig 0,01 százalék alatti az a mennyiség, amit a bányászok naponta megkaparintanak. A fenti érvelést gyengíti az is, hogy maguk a bányászok sem az árak növekedésében reménykednek, hanem inkább a költségeiket igyekeznek csökkenteni. Sokat elmond ezen szereplők árral kapcsolatos semleges várakozásáról az, hogy az egyik legnagyobb játékos, a Bitmain pontosan a dolgozói felét tervezi elbocsátani a felezés várható hatásainak ellensúlyozása érdekében. Végül foglalkozzunk a talán leghatásosabb érvvel, mely szerint a felezés a múltban is pozitív hatással volt a Bitcoin árfolyamára. Egyrészt általánosan elmondható, hogy egyetlen helyes reakció van arra, ha valaki két megfigyelés alapján állít fel általános szabályokat: irányítsuk útba a legközelebbi gyógyszertár felé. Amennyiben azt a tényt, hogy mindössze két megfigyelése van olyan módon interpretálja, hogy „… eddigi élete során minden feleződést …” (lásd itt), akkor különösen legyünk óvatosak az illetővel. A Bitcoin esetében ráadásul ennél is rosszabb a helyzet, hiszen a kriptopénz forgalma még az utóbbi felezés idején is minimális volt a 2017 vége óta mért volumenekhez képest. Azaz a korábbi felezések idején nagyságrendekkel kevesebb tőke mozgott az eszköz piacán, így ennek hatékonysága is lényegesen alacsonyabb volt. Azaz bármit is figyeltünk meg a korábbi alkalmakkor, semmilyen garancia nincsen arra, hogy ez az összefüggés egy hatékonyabb piacon is megmarad. De a fő gond nem is ez, hanem az, hogy maga az összefüggés egész egyszerűen nem igaz. A legutóbbi felezés negatív hatással volt a Bitcoin árfolyamára a felezés előtt és után is. Általánosan elfogadott tény, hogy egy esemény hatása viszonylag gyorsan beépül még a kevésbé hatékony eszközök árfolyamába is. A gyakorlatban a hatás percek, órák, de kevéssé likvid eszközök esetén is jellemzően napok alatt megtörténik. Így amikor egy esemény hatását vizsgáljuk, akkor annak bekövetkezésének közvetlen környezetét érdemes górcső alá venni. Az alábbi ábra a Bitcoin árfolyam-alakulását mutatja a legutóbbi felezés környékén. A BTCUSD árfolyam a legutóbbi felezés környékén  Mint az ábrán is látható, a kriptopénz árfolyamának egyértelműen emelkedő trendje volt a bemutatott időszak nagy részében, viszont jelentősen csökkent a felezés előtti és utáni napokban. Azaz semmiképpen sem állítható, hogy a felezés pozitív hatással lett volna az árfolyamra akár a megtörténte előtt, akár utána. Arról nem is beszélve, hogy maga a felezés egy előre ismert tény volt (a jutalmak mértékének alakulását a Bitcoin indulásakor rögzítették), így igazából az egész okfejtés erősen sántít. Igaz, mit is vártunk egy olyan „elemzéstől”, mely részben a nyelvtani hibák, részben pedig a faramuci fogalmazás miatt néhol alig követhető. Csak azt tudom, hogy nem tudok semmit?  Bár a fent is idézett érvek nem állták ki a józan paraszti ész próbáját, a felezés néhány hatása azért valószínűsíthető. Egy ilyen várható hatás a piac tisztulása, a kevésbé költséghatékony bányászok eltűnése. Ez azonban nem feltétlenül jelent jó hírt a kriptoeszköz szerelmesei számára, hiszen a bányászok közössége így koncentráltabbá válik, miközben a rendszer megbízhatóságának egy fontos követelménye az, hogy több kisebb szereplő versenyezzen egymással, és egyik bányász se rendelkezzen túlságosan nagy számítási kapacitással a többiekhez képest. További várható hatás a megbízható tények és elemzések hiányának okán a piaci szereplők bizonytalanságának, ezáltal pedig a Bitcoin árfolyam volatilitásának növekedése. Ez egyébként az előző felezésnél is megfigyelhető volt, ahogyan azt a lenti ábra is mutatja. A BTCUSD volatilitása a legutóbbi felezés környékén Természetesen a fenti ábrát – összhangban a korábban leírtakkal – nem gondolatmenetünk alátámasztására, hanem kizárólag szemléltetési célból ajánljuk olvasóink szíves figyelmébe. A legfontosabb kérdés egy befektető számára természetesen az árfolyam alakulása. Mivel a következő felezés ténye és időpontja már jó ideje viszonylag pontosan ismert, a felezés megtörténtének meglátásom szerint nem lesz pótlólagos hatása. És bár a Bitcoin volumenének növekedési üteme, azaz a kriptopénz inflációja valóban csökkenni fog, a teljes virtuális valuta piac dinamikus bővülése ezt a csökkenést több mint ellensúlyozza majd (erről a kérdésről bővebben itt olvashatnak), így a pozitív árfolyam-várakozásoknak kínálat alapú magyarázata meglátásom szerint tarthatatlan. A Bitcoin esetében hosszú távon sokkal inkább a technológiai meghaladottság fog szerepet játszani. De a lényeg az, hogy az eddig megismert érvek nem segítenek minket a kérdés megválaszolásában. Azonban annak alapján, hogy egyes szereplők mennyire igyekeznek, hogy nyilvánvalóan hamis okfejtésekkel saját hasznukra fordítsák a felezés bekövetkezésének tényét, én azt gondolom, hogy az eddig is jelentős bizonytalanság nem csökkenni, hanem sokkal inkább növekedni fog a közeljövőben. "
"179","Baranyai Eszter","Néhány országban kimutatták, hogy a növekvő ingatlanárbeli különbségek erősen hatnak a munkavállalói mobilitásra. De közel sem úgy, ahogy várnánk!  A drágább ingatlanokkal – és feltehetően gyakran jobb munkaerőpiaci helyzettel – rendelkező települések vonzereje csökken a (munkaképes) lakosság körében. Norvégiában például 2016-ban azt találták a különböző régiókat és a 30-49 éves korosztályt vizsgálva, hogy az országoshoz képest magasabb lakásár negatívan hatott a nettó odaköltözők számára (avagy nagyobb nettó elvándorlással párosult) (IMF, 2016). A főváros, Oslo esetében úgy becslik, hogy az országos átlagot 25%-kal meghaladó lakásár-emelkedés 10%-os növekedést idéz elő a 30-49-es korosztály elvándorlásában. Angliában pedig egy 2006-os tanulmány talált ilyen hatást, bár azt is megjegyzi, hogy a lakásárakat a szomszédos régiók áraihoz célszerű viszonyítani, vagyis a magas lakásár valóban az adott régióba való költözés vonzerejét csökkentette, de a jó a munkalehetőségek pozitívan hatottak a szomszédos régiókba költözők számára (Murphy és szerzőtársai, 2006): feltehetően megnőtt a bejárók száma. A munkavállalók földrajzi mobilitása hozzájárul ahhoz, hogy a kínált munka és a munkaerő egymásra találjon. A közgazdászok (klasszikus) általános egyensúlyi modellje szerint a költözést két település közötti bérkülönbség határozza meg (Harris-Todaro, 1970). A munkaerő-beáramlás a munkaerőhiányt – és így a béreket is – mérsékli, az elvándorlás esetében pedig fordított folyamat zajlik le. A munkaerőpiaci viszonyok így konvergálnak, egészen az egyensúlyi helyzetig, amikoris már nem éri meg elköltözni. A gyakorlatban ez azonban nem valósul meg hiánytalanul. Jelentős regionális különbségeket fedezhetünk fel például a munkanélküliségi rátában, ami a költözési hajlandóságot mérséklő tényezőkkel is összefügg. Ezen tényezők egyike lehet a lakásár. Regionális különbségek a munkanélküliségben országokon belül  Forrás: OECD, saját számítás. A legmagasabb illetve a legalacsonyabb OECD large region (TL2) munkanélküliségi ráták különbsége. Magyarország esetében például Észak-Alföld és Közép-Dunántúl, Franciaországban pedig Mayotte (tengerentúli terület) és Pays de la Loire régiók munkanélküliségi rátáinak különbsége. Az adatok az adatbázisban fellelhető legfrissebbek – többnyire 2017-re vonatkoznak. Számos ország esetében megfigyelhető, hogy az ország különböző részein található ingatlanok árai egyre távolodnak egymástól. Egy 6 országot[1] és 22-30 éves időtartamot vizsgáló tanulmány alapján, a fővárosi ingatlanok ára évente átlagosan 0,6-3,5 százalékponttal jobban növekedett, mint az ingatlanárak az országok többi részében (Claeys és szerzőtársai, 2017). Ez azt is jelenti, hogy egy vidéki ingatlan árából egyre nehezebben lehet egy fővárosi ingatlant vásárolni. Azokban az országokban, ahol különösen magas a saját ingatlanban lakók aránya, az ingatlanárak regionális különbségei még inkább fékezhetik a munkavállalók mobilitását. De számos országban nemcsak a vidéki ingatlanokhoz képest drágultak a fővárosi ingatlanok, hanem ahhoz képest is, amit a kereslet-kínálat alapvető tényezői (például jövedelem, bérleti díjak, kamatlábak, demográfiai változások, stb.) megmagyaráznak. 2017-ben az IMF például úgy becsülte, hogy Oslóban a fundamentumokhoz képest 10-20%-kal drágábbak az ingatlanok, ezzel szemben az olajrégiókban nincsenek túlértékelve, és az ország többi részében is csak 5-10%-kal (IMF, 2017). Magyarországon is hasonlót fejt ki az MNB legfrissebb lakáspiaci jelentése: az országos lakáspiaci átlag nem haladja meg a fundamentumok által indokolt szintet, de a budapesti igen, mégpedig mintegy 13%-kal (MNB, 2019). Az ingatlanárak növekedésének okairól bővebben itt írtunk. Ha az ingatlanárak növekednek a bérekhez képest, hiába magasabb egy adott településen a bérszínvonal, elképzelhető, hogy egyre nehezebben lehet ott saját lakást vásárolni, és ez szintén eltántoríthat az odaköltözéstől. A lakhatási költségek – albérlet, hitelrészlet – tekintetében valóban ehhez illeszkedő megállapítást tesz az Eurostat 2019-es regionális évkönyve. Az EU-28 országokat vizsgálva, a városlakók 12,5%-ánál haladta meg a nettó lakhatási költség a háztartások rendelkezésre álló jövedelmének 40%-át (!). Vidéken ez csupán a lakosság 7,8%-ára volt igaz[2]. Kérdés természetesen, hogy kívánatos-e a munkavállalók földrajzi mobilitása. Nem vet-e fel számos problémát, kiszakítva a munkavállalót és esetlegesen a családját a megszokott mikroközegből, megnehezítve esetleg az idős rokonokról való gondoskodást, avagy a nagyszülői segítséget? Nem hat-e hátrányosan a szakképzett munkavállalók elvándorlása az adott régióra? Ezek a kérdések túlmutatnak jelen cikk keretein; mindenesetre érdemes hangsúlyozni, hogy nem feltétlenül ideális, hogyha akárcsak részben is a lakásárak regionális különbségei miatt kényszerül a munkavállaló a számára megfelelő(bb) munkalehetőségről lemondani. A gazdasági növekedést támogatja, hogyha a munkaerőkínálat és a munkalehetőségek egymásra találnak. Egy a célvároshoz közeli településről való bejárás jelenthet ugyan részleges megoldást, ugyanakkor különösen a hosszadalmas ingázás számos egyéb – például életminőséggel vagy környezetszennyezéssel kapcsolatos – kérdést vet fel. "
"180","Tapaszti Attila","A külföldi vagy hazai alapok, a háztartások – vagy maguk a tőzsdei cégek?  Van-e a közvetlen piaci hatásokon túlmutató, akár társadalmi következménye e kérdéskörnek? Az alábbi ábra az elmúlt évtized kumulált részvényvásárlási pozícióit mutatja az USA-ban szektorális bontásban (háztartások, külföld, egyéb hazai szereplők és a nem pénzügyi vállalkozások vásárlásai, amelyek nagyrészt a részvény-visszavásárlásokat takarják):  Forrás: Deutsche Bank Az ábrából egyértelműen kiviláglik a vállalatok részvény-visszavásárlásainak domináns szerepe: egyértelműen az egyik legfontosabb hajtóerői voltak az elmúlt évek tőzsdei árfolyamnövekedésnek. Ezen felül társadalmi viták középpontjába is került e gyakorlat, ami jelzi a téma fontosságát. Fontos kiemelni, hogy a részvénypiaci emelkedés miatt a háztartások részvényállományának nominális értéke a nettó eladások ellenére is bőven új történelmi csúcsán van. Ezen felül valamelyest természetesnek nevezhető, hogy a visszavásárlási üzletek eladói oldalán a háztartások is állnak, hisz így realizálhatják a befektetésükből származó nyereséget. Jelent-e tehát így bármit is a részvény-visszavásárlások magas aránya? Óvatosságra kell intsen, vagy ez sem más, mint a tőzsdei cégek elmúlt évekbeli sikeres működésének egyik egyszerű jele? Részvény-visszavásárlás: az alapok De először egy kis elmélet. Amennyiben a menedzsment nem vagy nem a teljes szabad cash-flow erejéig azonosít felvásárlási illetve beruházási lehetőségeket, és nem is kíván likvid készpénztartalékot tartani, dönthet a részvényeseknek történő kifizetésről: osztalékfizetésről vagy a részvény-visszavásárlásról. Tipikusan a nagy kifizetési rátával (payout ratio) rendelkező cégek már az érett szakaszban vannak, konyhanyelven megfogalmazva „nem forgatják” vissza saját működésükbe a szabad pénz egy jelentős hányadát, hanem valamilyen formában visszajuttatják a tulajdonosoknak.[1] Míg az osztalékfizetés esetén kvázi azonnal a részvényesre bízzák, hogy a pénzt a továbbiakban mire fordítja, addig részvény-visszavásárlás esetén a cég ezt eldöntve a saját részvényébe „fektet”, így arányosan nő az adott részvényes tulajdoni hányada a cégben. Természetesen ha a részvényes a tulajdoni hányadát fixen szeretné tartani, úgy arányosan értékesítheti részvényeit és diverzifikálhat más befektetésekbe. Milyen áron valósul meg: számít ez?  Az első kérdés: milyen ár mellett történik a részvények visszavásárlása? Sajnos – ahogy sok minden a pénzügyben – ennek meghatározása is inkább művészet, mintsem igazi tudomány. Az, hogy egy adott cég alul- vagy felülértékelten vásárolt-e, örök vita tárgya, ráadásul sok esetben még visszatekintve sem dönthető el. A legtöbb piaci szereplő örök hibája, hogy kizárólag a következmény alapján ítél meg egy múltbeli döntést, noha a döntés minősége az adott pillanatban rendelkezésre álló információk tükrében ítélhető inkább meg. Hogy egy plasztikus példát mondjunk: attól még nem hoz jó döntést valaki, ha kiugrik a második emeletről, mert nincs kedve lépcsőzni, és végül véletlenül épp semmi baja nem lesz. Vagy a pénzügyeknél maradva: az nem racionális és jó döntés, ha valaki túl nagy relatív pozíciót nyit, és nem használ stop-loss-t, még ha a végén nyer is. Különösen, ha ez megszokássá válik. Visszatérve a részvény-visszavásárlásra: az árazás egy örök kérdés marad tehát, ugyanakkor a múltban megfigyelhető volt, hogy a visszavásárlások az üzleti ciklusok végén pörögnek inkább fel. Ennek egyik oka, hogy a vállalatok szabad pénzállománya – újabb beruházási ötletek hiányában – ekkor a legmagasabb, valamint a hitelfelvételi standardok is még kellően lazák. Ez az átmenetiség a jelenlegi, eddigi leghosszabb bull piaci ciklusra nem jellemző egyelőre, a cégek folyamatosan vásárolnak vissza, míg a medvepiac csak várat magára sokak nagy bánatára és egyúttal sokak nagy örömére is. Milyen forrásból valósul meg?  Sokkal érdekesebb kérdés a részvény-visszavásárlásokra felhasznált források megvizsgálása. Alapesetben ez a szabad cash-flow, amely jó esetben főként a cég sikeres működésének eredménye. Itt csak az ébreszthet némi kétséget a befektetőkben, hogy a cégnek nincs új ötlete, nem tud megfelelő új beruházásokat azonosítani, mert vagy nem látja ennek általános keresleti oldalát, amely a globális vagy helyi gazdasági helyzettel van összefüggésben, vagy egyszerűen csak az adott szektor növekedési potenciálja ütközik már korlátokba. Az utóbbi időszakban megfigyelhető trend még a részvényekkel történő vállalati finanszírozás felváltása hitelekkel. A pénzügyi menedzserek célja a tőkeköltség kockázattal súlyozott minimalizálása. Általánosságban a hitelek pedig olcsóbbnak tekinthetőek a részvényfinanszírozásnál (adózási előnnyel is bírnak, ez az ún. tax shield), azonban az előre meghatározott kamat- és tőkefizetés (illetve megújítási kockázat) miatt magasabb kockázatúak is. Azonban a jelenlegi globális környezetben, amelyet az alacsony hozamok és a könnyen hozzáférhető likviditás jellemez, e kockázatok jelentősen csökkentek. Ráadásul az alacsonyabb hitelkamatokon elért megtakarítást is a részvényesek felé lehet csatornázni. A részvény-visszavásárlási „láz” egyik eklatáns példája az Apple: 2015 óta a kintlevő részvényállományát 20 százalékkal csökkentette, ami nominálisan majd 240 milliárd dollárnyi részvény-visszavásárlást takar (miközben osztalékra ez idő alatt összesen kb. 64 milliárd dollárt költött). Fontos kiemelni, hogy a részvény-visszavásárlások fő fedezetét az éves szabad cash-flow állomány biztosította, azonban a korábbi években felhalmozott cash-állomány is részben felhasználásra került, miközben hitelbevonás is történt. Így a 2015-ös 141,3 milliárdos nettó készpénzállomány[2] 97,9 milliárd dollárra csökkent. Összehasonlításul a cég tavaly K+F-re, beruházásokra (CAPEX) és felvásárlásokra 30 milliárd dollár körül költött. Ha kifejezetten szignifikáns puffer mellett is, de még az Apple-nél is láthatóak így a fenti folyamatok. A menedzserek tehát hajlamosabbak elmozdulni a hitellel történő finanszírozás felé, ezzel növelve a tőkeáttételt (leverage) és ezzel az egy részvényre jutó eredményt. Ezt támasztja alá, hogy az amerikai nem pénzügyi vállalati szektor eladósodottsága folyamatos emelkedést mutatva soha nem látott szintre ugrott GDP-arányosan. Figyelemreméltó továbbá, hogy az IMF kalkulációja szerint a kifizetéseknek (osztalék és visszavásárlás) kb. 30 százaléka valósult meg hitelfinanszírozással, ami a 2007-es szintnek felel meg. Mindenesetre az elmondható, hogy dacára az elmúlt évek hitelállomány-növekedésének és az adócsökkentéseknek, az amerikai cégek beruházási kedve nem élénkült meg jelentősen, míg a részvényárak tovább száguldanak[3] [4]. Az alábbi ábra az S&P500 cégeinek beruházásainak (CAPEX), osztalékfizetésének (dividends) és visszavásárlásainak (buyback) alakulását mutatja, ami az előbbi állítást támasztja alá. Forrás: DB Global Research, S&P, Haver Analytics Összességében a részvény-visszavásárlások üteme és a vállalatok adósságállományának emelkedése – azaz a stabilabb részvényfinanszírozás kiváltása egy ciklusokra sokkal szenzitívebb forrásra – az amerikai vállalati szektorban fokozódó kockázatokra mutat rá. Társadalmi kérdések: sokasodó kérdőjelek Az elmúlt 40 évben a hatékony piacok elméletének és az uralkodó részvényesi értékteremtés[5] narratívájának eredőjeként a tőzsdei vállalatok sikerességének fő értékmérője a részvényár lett. (Erről bővebben itt.) Ez – kiegészülve a menedzsment javadalmazási struktúrájában bekövetkezett változással (részvényopciók, részvények juttatása a fix béren felül) – a részvényárak menedzselésének határozott irányába tolta a hangsúlyokat. A javadalmazási struktúra megváltozása ráadásul pozitív elmozdulásnak tetszett, hiszen ettől kezdve a menedzsment és a részvényesek érdeke egybeesni látszott. Azonban ne felejtsük el: ha már a premisszák megkérdőjelezhetőek, úgy a rájuk épült valóság is ellentmondásos lesz. Nézzük a fentieket egy kicsit részletesebben. Egyrészt a visszavásárlások direkt módon befolyásolják az adott cég részvényárát – sőt a piaci hangulaton keresztül hatást fejthetnek ki a teljes részvénypiacra –, ez pedig automatikusan növeli a részvénytulajdonosok és részvénnyel nem rendelkezők közti egyenlőtlenséget. A kutatások szerint az USA-ban a háztartások közel fele nem rendelkezik semmilyen részvénykitettséggel, ráadásul a részvénnyel rendelkezők eloszlása is szélsőséges: a teljes társadalom felső egy százalékának kezében van a részvényvagyon fele, a felső 10 százalék kezében pedig a 92 százaléka[6]. Míg a cégek reálgazdasági beruházása – ami a visszavásárlások helyett valósulhatna meg – remélhetőleg egyenlőbben érintené a társadalmat, főként munkahelyek létesítésével, addig a visszavásárlások sokkal célzottabb rétegeket érnek csak el. Ráadásul a legvagyonosabb réteg alacsonyabb fogyasztási határhajlandósággal rendelkezik, így a kisebb vagyonhatás miatt a reálgazdaságra kevésbé, míg az eszközárakra sokkal erősebb felhajtóerő helyeződik. Másrészt a visszavásárlások következménye a menedzsmentréteg relatív javadalmazásának a felrobbanása a jövedelemként nyújtott (többnyire olcsó) részvényopcióknak köszönhetően. A menedzsment érdeke innentől még inkább a részvényárak emelése lett, amely, mint tudjuk, nem kizárólag a termelékenység fokozásával és növekedéssel biztosítható, hanem ideig-óráig ún. „financial engineering”-gel is. Ez utóbbi célja kizárólag az eszközárak menedzselése, sok esetben még akkor is, ha ez a cég hosszú távú céljaival nem esik egybe. Más szavakkal a menedzsment időtávja és fókusza is jelentősen leszűkülhet, a rövid távú részvényár-emelési érdek felülírhatja a hosszabb távú részvényesi és tágabb értelemben vett társadalmi érdekeket. Egyes elemzők szerint továbbá a menedzsmentréteg vagyonának szignifikáns emelkedése egyre inkább „járadékvadászat” formáját kezdi ölteni a részvény-visszavásárlás elburjánzásával, ami további társadalmi feszültségekhez vezethet. Konklúzió  A részvény-visszavásárlás abszolút mintapéldája a technokrata piaci, gazdasági és társadalmi-politikai aspektusok összecsúszásának, amelyeket az elmúlt 40 év közgazdaságtani metanarratívája igyekezett leginkább elválasztólag kezelni. Illúzió lenne azt gondolni, hogy a cégek „légüres” térben és nem a társadalomba és környezetbe beágyazva működnek. A részvény-visszavásárlások önmagukban semleges eszköznek tekinthetőek, azonban az ördög a részletekben lakozik. E részletek határozzák meg, hogy részvényesi, társadalmi és gazdasági szempontból milyen színezetet is kapnak e műveletek. A kérdőjelek mennyisége pedig növekedni látszik. "
"181","Neszveda Gábor","A kisbefektetőkre jellemző, hogy túl sokáig tartják vesztes részvényeiket, és túl hamar adják el nyertes részvényeiket (Shefrin és Statman, 1985). Ez annyira általános, hogy nem csak részvényeknél figyelhető meg, hanem opcióknál vagy akár ingatlanoknál is. A mechanizmus pontos megértése fontos lehet a befektetések szempontjából. Egyrészt érdemes jól megismerni a jelenség gyökerét, hogy befektetőként ne kövesse el ezt a hibát az ember. Másrészt ez egy befektetési lehetőséget is biztosít mások hibáira építve. A jelenséget leginkább a kilátáselmélethez (Prospect Theory) (Tversky és Kahneman, 1979) és a mentális könyveléshez (Thaler, 1980) szokták kötni. A kilátáselmélet alapján az emberek kockázatvállalók lesznek veszteség, és kockázatkerülők nyereség esetén. A mentális könyvelés alapján az emberek külön kezelik a befektetéseiket, és nem képeznek belőlük egy portfoliót. Mindezek miatt az emberek, amikor veszteni kezdenek egy részvényen, egyre nagyobb kockázatot vállalnak a kilátáselmélettel összhangban. Ennek viszont az lesz a hatása, hogy egyre inkább kivárnak, és tovább kockáztatnak, hátha sikerül visszanyerni a pénzüket. Ugyanezen minta alapján amikor nyernek egy adott részvényen, még inkább kockázatkerülők lesznek, nem mernek tovább kivárni és kockáztatni, ezért eladják a részvényt. Habár széles körben dokumentált ez a viselkedési típus, még mindig kérdés, hogy mekkora a jelentősége a részvénypiacokon, ahol racionális és magasan képzett befektetőkkel kell kereskedniük a naiv kisbefektetőknek. Grinblatt és Han (2005) azt találja, hogy ez a hatás felelős az ismert momentum kereskedési stratégia sikerességéért. A momentumstratégia szerint érdemes vásárolni az elmúlt egy év nyertes részvényeit és eladni a veszteseit. Tehát az elmúlt egy év trendjét érdemes követni a kereskedés során. A momentumhatást úgy magyarázzák, hogy az elmúlt egy év nyertes részvényeinek tulajdonosai inkább kockázatkerülővé váltak, ami lenyomja az árakat, míg az elmúlt egy év vesztes részvényeinek a tulajdonosai inkább kockázatkedvelővé váltak, ami növeli a keresletet részükről a részvények iránt, és így magasabb áron forognak a részvények, ami tovább csökkenti a várható hozamukat. Az amerikai tőzsde adatain sikerült is megerősíteniük ezt az elméletet (Grinblatt és Han, 2005).  Ez egyben azt is eredményezte, hogy még jövedelmezőbb kereskedési stratégiát tudtak felépíteni, mivel már pontosabban értették a háttérben zajló pszichológiai folyamatokat. Összességében azt láthatjuk, hogy a viselkedési közgazdaságtanban megfigyelt hatások nem egyszerűen jól írják le a kisbefektetők döntéseit és hibáit, hanem konkrét gyakorlati megoldásokat is kínálnak, ami alapján kereskedési stratégiákat lehet kidolgozni. "
"182","Baranyai Eszter","A magyar nyilvános ingatlanalapok portfólióiban a nem ingatlanbefektetések átlaga 53% és 56% között fluktuált 2016 második féléve és 2017 első féléve között.  A német nyíltvégű ingatlanalapoknál is előfordult, hogy egy átlagos portfólió közel egyharmadát nem ingatlanok tették ki (Sebastian et al., 2017), illetve EU-s átlagban is egyharmad körül alakult a likvid eszközök aránya az utóbbi években (ESRB, 2018)[1]. A nyíltvégű ingatlanalapokon belül tehát a nem ingatlannal kapcsolatos befektetés mértéke igen jelentős lehet. A magyar nyilvános ingatlanalapok vagyoni összetétele  Ha ingatlanalapok, akkor miért fektetnek ilyen jelentős mértékben más eszközökbe?  A nyíltvégű ingatlanalapok likviditástranszformációja abból áll, hogy míg ingatlanbefektetéseik illikvidek, addig – országoktól függően – a befektetők rövid időn belül kivehetik a pénzüket, vagyis akár likviditásuk tárolására is használhatják az ingatlanalapbeli részesedésüket. Alapvető ellentmondás van tehát az illikvid befektetés és (ahol ez megengedett) a rövid időn, akár néhány napon belül visszaváltható befektetési jegyek között. Ennek a kockázatnak a mérséklésére fektetik az alapkezelők a portfólió egy részét likvid eszközökbe. Természetesen a szabályozói környezet mérsékelheti a likviditáspufferre való utaltságot. Németországban például a visszaváltási igényeket 12 hónappal előre jelezni kell és a vásárlástól számítva 2 évig nem válthatják vissza a befektetési jegyeket. Vannak olyan országok, ahol pedig ingatlanalapok esetében egyenesen nem engedik a nyíltvégű formát. Nem elméleti síkon való lamentálásról van szó – számos esetben láthattuk már a nyíltvégű ingatlanalapok likviditáskockázatának előtérbe kerülését. A legfrissebb, nagy port felkavaró példa 2019. decemberi, amikor az  M&G alapkezelő felfüggesztette a brit Property Portfolio ingatlanalapjában a befektetési jegyek visszaváltását. Ezt azóta meghosszabbította, vagyis a befektetők azóta sem tudják kivenni a pénzüket. Az ok: a felfüggesztést megelőző évben közel 1 milliárd fontnyi tőkét vontak ki a 2019. novemberére 2,5 milliárdnyi nettó eszközértékkel rendelkező alapból, részben a Brexittel kapcsolatos politikai bizonytalanság és annak ingatlanpiaci vetülete miatt. November végére a likviditásszint 5% alá süllyedt. De hasonlóan előtérbe került az ingatlanalapok likviditása 2008-ban, többek között Magyarországon, az Egyesült Királyságban a Brexit szavazást követően is, illetve gyakran szokás még felidézni a német 2005-2006-os eseményeket. Érdekesség, hogy Magyarországon 2008-ban nem egy alap néhány hónappal a probléma tetőzése előtt nagy pufferrel, és csupán 30-40%-os ingatlankitettséggel bírt. Ezzel kétségtelenül időt nyertek, de – mint láttuk – még ilyen alacsony ingatlankitettség sem bizonyult elegendőnek a felfüggesztés elkerülésére (Szűcs, 2009). A likviditáspufferek olykor megfigyelt magas értékei viszont nem feltétlenül céljai az alapkezelőknek. Ingatlanba fektetni időigényes feladat és egy olyan környezetben, ahol nagymértékű a pénzbeáramlás, az alapkezelő lépéshátrányban lehet az ingatlanbefektetések terén. Ez párosulhat a kereskedelmiingatlan piac felívelési szakaszára jellemző, a kereslethez képest szűkös ingatlan-kínálattal, ami tovább nehezíti az ingatlanpiaci kitettség stabilan tartását. Ezt vizsgálom nemrég megjelent tanulmányomban, magyar kontextusban 2011 és 2017 között, amikor a mintában szereplő ingatlanalapok ingatlankitettsége 80%-ról 50%-ra esett (Baranyai, 2019). Az érzékeltetés végett nézzünk egy példát[2]. Vegyünk egy ingatlanalapot, amely az EU-s átlagot, 30%-os likviditásszintet tűz ki célul és jelenleg is ennyit tart pufferében. Tegyük fel, hogy az előbb említett cikkben bemutatott mértékben történik az ingatlanbefektetés a pénzbeáramlást követő másfél évben (statisztikailag inszignifikáns a 0-6 hónap és a 7-12 hónap, majd 12-18 hónappal később 43%-a köt ki ingatlanban), másfél éven túl viszont sikerül a célzott 70%-ot elérni. Más szóval azt feltételezzük, hogy minimum egy év telik el a pénzbeáramlás és az ingatlanbefektetés között. Hogyha a magyar ingatlanalapok 2014. második féléve és 2017 között tapasztalt pénzbeáramlás mértékét vesszük alapul, akkor 2,5 év alatt az ingatlanpiaci kitettség a példában szereplő alapban a kezdeti 70%-ról 50% körülre esik vissza. Más szóval az ingatlankitettség igen rövid idő alatt is lényegesen csökkenhet. Egy ingatlanalap ingatlankitettségének alakulása (stilizált példa) Mit érdemes mindebből leszűrni? Az ingatlanalap alapvetően azért létezik, hogy a befektetőknek ingatlankitettséget tudjon biztosítani. Minél magasabb az ingatlankitettség, annál tökéletesebben látja el ezt a feladatot, illetve – a piac felívelő szakaszában legalábbis – annál kevésbé húzzák le az alap teljesítményét a likvid eszközök tipikusan alacsonyabb hozamai. A fentiekből érzékelhető viszont, hogy a mindenkori ingatlankitettség, valamint az optimális ingatlankitettség számos tényező eredője. Függ többek között a szabályozói környezettől, különösen a pufferre való ráutaltságot csökkentő elvárásoktól. Ezek a befektetővédelmi meggondolásokon túl tükrözik a szabályozóhatóság egy-egy alap felfüggesztéséből következő tovagyűrűző hatásokkal kapcsolatos aggodalmait. Fontos tényező továbbá magának az alapkezelőnek a kockázati étvágya, és a mindenkori piaci környezet – a tipikusan a lakóingatlanpiaci ciklusoknál is nagyobb kilengésekkel jellemezhető kereskedelmiingatlan piaci ciklus (ESRB, 2018) aktuálisan jellemző szakasza. Az elmúlt időszakban érzékelhető szabályozói erőfeszítések mindenesetre azt célozzák, hogy a befektetési jegyek visszaváltásával kapcsolatos jellemzők jobban illeszkedjenek az alap (alapvető) eszközeinek illikviditásához. Magyarországon például az MNB 2019. május 15-től az új ingatlanalapok vagy sorozatok esetében 180 nap visszaváltási időt ajánl (MNB, 2019b) a korábbi tipikusan néhány nap helyett. Az Egyesült Királyságban pedig a (nem ingatlan, de más illikvid eszközbe fektető) Woodford alap, majd az M&G Property Portfolio felfüggesztései következtében erősebben kritizálják a néhányak által nem elég szigorúnak tartott szabályozói környezetet – beleértve a nemrég nyilvánosságra hozott új szabályokat, amelyek a 2016-os felfüggesztések tanulságait igyekeztek beépíteni. Egy szigorúbb irányba történő elmozdulás az ingatlanalapok népszerűségét – például likviditástárolásra – ugyan csökkentheti, ugyanakkor hozzájárulhat az alap likviditáskockázatának csökkenéséhez, teret nyitva így a nagyobb ingatlankitettség lehetőségének[3]. "
"183","Lehmann Kristóf","Steve Keen, Professor of Economics and Head of the School of Economics, Politics and History at Kingston University London, one of the most recognized critic of the neoclassical economics, gave a lecture at the conference “Taking steps with Economics”, organized by the MNB Department of the Corvinus University of Budapest in November 2019. His presentation focused on the role of debt, disequilibrium dynamics and the shortcomings of the mainstream economics. He also gave an interview to Kristóf Lehmann, the head of the MNB Department and director at the Magyar Nemzeti Bank (Central Bank of Hungary). Kristóf Lehmann (KL): You have framed strong criticism about the pre-crisis mainstream economics in your successful book, Debunking Economics. What kind of reactions did you get from mainstream and non-mainstream economists and do you see univocal signs of the needed mental change? Steve Keen (SK): Mainstream economists were almost universally dismissive of each and every critique in the book. A Professor of Mathematics responded to one dismissive remark on Twitter by challenging the critics to find one mathematical error in the book. The fact that a mathematician felt that way about the book is, to me, more significant than the fact that he didn’t receive a reply. So unfortunately, I see no signs of the needed mental change. In part, this is always how adherents to a scientific paradigm behave, as Max Planck pointed out in relation to the reception of quantum mechanics by his peers. He wrote that “A new scientific truth does not triumph by convincing its opponents and making them see the light, but rather because its opponents eventually die, and a new generation grows up that is familiar with it”. Unfortunately, that doesn’t seem to work with Neoclassical economics: it revives despite anomaly after anomaly turning up in the real world, from the Great Depression till today. The truly ideological nature of theories about human society is one reason why, but I think another important reason is that Neoclassical economic theory is like a Swiss watch: it describes a perfect economic mechanism in which the economy works “like clockwork”, with everyone receiving what they should (the marginal productivity theory of income distribution), properly priced assets (the Efficient Markets Hypothesis), and the economy returning to equilibrium after any exogenous shocks (DSGE models). And just like a watch, if you remove even one gear, the mechanism fails. So they defend every aspect of the theory because, with one aspect removed (income distribution based on class rather than merit, markets behaving chaotically, far-from-equilibrium dynamics rather than equilibrium), the whole edifice collapses. In the end, I didn’t write Debunking Economics to persuade existing adherents to abandon the theory. I wrote it so that people, especially young students, who questioned what they were being taught would know that they weren’t mad or stupid, the theory they were being taught was. It’s become very influential in the Rethinking Economics movement, and I’m very proud of that. KL: News coming up daily saying that a slump or a recession could occur again soon. How do you currently see the global economy’s state? Are there real dangers that could cause serious economic problems soon? SK: I argued in the first edition Debunking Economics that, by letting private debt grow far too quickly, “America could well join Japan on the list of the global economy’s ‘walking wounded’ – mired in a debt-induced recession, with static or falling prices and a seemingly intractable burden of private debt” (Keen 2001, p. 254). This is in fact what has happened: the USA, UK, and much of Europe (especially Spain and Portugal) rode a private debt financed boom that crashed in 2007-09, in the aftermath of which, private debt is still too high, and therefore credit based demand is very low. This has meant low growth – an average for the USA of 1.9% p.a. since the crisis versus 3.3% before it – but it also removes one of the preconditions for a big crisis: a big crisis requires a very high level of credit-based demand, which then turns from positive to negative when the crisis hits. So I don’t expect a global economic and financial crisis like 2007-09, though I do think that Central Bank policies like QE have made occasional financial disturbances like the recent Repo crisis more likely. Given the impact of QE on boosting stock market prices – most notably in the USA, where valuations have more than trebled since QE began – any attempt by Central Banks to normalize their assets by reversing QE is likely to cause a stock market crash and lead to a reversal of the policy. The same applies to attempts to “normalize” interest rates, which will motivate the private sector to return to deleverage, thus reducing credit-based demand even further and triggering a much sharper slowdown in economic activity than expected. So I now see these countries as locked into a Central-Bank-driven economic cycle, rather than a credit-driven one. This again replicates the experience of Japan. However, I do expect regional economic crises, which I’ll discuss in answer to your next question. I do believe that we face a serious crisis within the next 20 years: a climate crisis. Again, Neoclassical economists have played a major role in lulling the public and policymakers, to quote a critical science paper, “into a false sense of security by smooth projections of global change” (Lenton, Held et al. 2008, p. 1792). If these projections, by Neoclassical economists like William Nordhaus using his DICE model, that “damages [from Global Warming] are estimated to be 2 percent of output at a 3°C global warming and 8 percent of output with 6°C warming” (Nordhaus 2019, p. 2000), have been used by actuaries and stock market professionals to value companies in the energy sector, then when it becomes obvious that damages are going to be far greater than this, stock market valuations of these companies (and potentially many others) will plunge. A serious financial crisis will thus accompany realisation of how severe the dangers of climate change really are. Central Banks need to be ready for this, both to take action to stop the financial system from collapsing, and to provide finance now to enable the long overdue action needed to attenuate climate change. KL: Where, in which regions do you see the biggest macroeconomic risks? SK: Countries that avoided a crisis in 2008 by continuing private debt bubbles are the ones who are likely to have a crisis in the near future. For some of these, the risk is attenuated by either very strong government financing of economic activity (China), or very large current account surpluses which attenuate the impact of credit crunches (the Nordic countries and some northern EU countries, perhaps Korea). But countries that don’t have either backstop (in particular, Australia and Canada) face either a crisis (if credit is high at the time that credit growth turns negative) or a drawn-out period of economic stagnation worse than that suffered by the 2008 crisis countries. This is doubly so for Canada and Australia, since they have specialized even more since the crisis on resource-extractive industries, so that their industrial structures are simply not prepared for a world in which resource exports plunge (and perhaps are even banned, as may happen with coal). KL: The economic policy’s ammunition for the stimulation of the economy in the regular framework runs low in developed countries (even in some emerging economies). Excluding the Fed, major central banks are at zero or negative interest rate. In most countries, especially within the EU politicians avoid increasing public debt and using fiscal policy actively. In this situation there is a heavy debate on Modern Monetary Theory (MMT), which sends the message of fiscal policy’s more active use, maintain of full employment and healthy state of sectoral balances. How do you see the state of the economic policy and do you see useful points in the MMT in contrast to the usual mainstream approach? SK: Mainstream economics has failed triply, first by failing to anticipate the crisis – whereas several non-mainstream economists like myself did (Bezemer 2009; Bezemer 2010; Bezemer 2011), and a crisis was widely expected within both Post Keynesian and Austrian economic circles – secondly, by not being able to explain the decline in growth since the crisis, and thirdly, by recommending “unconventional monetary policies” which, while they have stimulated the economy to some degree, have come at the expense of widening the wealth inequality gap caused by the boom before the crisis itself. Much of this failure emanates from their flawed model of banking, which ignores the roles of private debt in economic stability and credit in aggregate demand. But it is also because their approach to government policy is also fatally flawed, and MMT has done a tremendous service for pointing this out. The hardcore mainstream position was put by Robert Barro in the papers that gave us the concept of “Ricardian Equivalence” (Barro 1989; Barro 1996), which assume that “for a given path of government spending, a deficit-financed cut in current taxes leads to higher future taxes that have the same present value as the initial cut” (Barro 1989, P. 38) and that “households capitalize the entire array of expected future taxes, and thereby plan effectively with an infinite horizon” (Barro 1989, p. 40). MMT establishes that the former is a false assumption – a government with its own currency (that is not constrained by a current account deficit, a point I return to below) can finance and service its budget deficits indefinitely – and the latter is simply a fantasy which should have been rejected by referees on sight. We now have enough empirical data to categorically reject Barro’s first assumption. The US government surplus since 1900 has averaged minus 2.45%: in other words, it has run a deficit of about 2.5% of GDP for 120 years. If you omit the deficit during the two World Wars, the deficit averages about 2.2% of GDP. I hope that even a Neoclassical economist will concede that 120 years is a reasonable proxy for the “long run”. Barro’s assumption is that in the long-run this must be zero: it clearly has not been, and in fact comes close to a rule of thumb of mine – that the government deficit should be roughly the rate of nominal economic growth divided by the velocity of money. So MMT puts the correct perspective that the government deficit is not a constraint in itself, but via in its impact on the performance of the economy – most obviously on the potential for inflation at high employment levels, but also in terms of its impact upon other economic factors such as the current account deficit. Here I differ from MMT in one respect: its attitude to current account deficits is the opposite of mine, since they argue that “Imports are a benefit, exports a cost” (Mosler 2010, p. 3), and that a trade deficit is beneficial because “A trade deficit, in fact, increases our real standard of living” (Mosler 2010, p. 59). Firstly, I believe that this argument contradicts the extremely sound logic that underwrites the MMT analysis of domestic money creation. Secondly, even if this attitude to trade were correct, this is a reason to establish an international body to restrain predatory trade deficits. Mosler makes this point inadvertently when discussing the domestic USA attitude to trade deficits: “We are benefiting IMMENSELY from the trade deficit. The rest of the world has been sending us hundreds of billions of dollars worth of real goods and services in excess of what we send to them. They get to produce and export, and we get to import and consume. Is this an unsustainable imbalance that we need to fix? Why would we want to end it? As long as they want to send us goods and services without demanding any goods and services in return, why should we not be able to take them?” (Mosler 2010, p. 60) If MMT is to be a guide to global as well as US economic policy, then clearly all countries cannot be advised to run trade deficits, since the sum of all trade deficits is zero. So to this extent MMT is US-centric, as some critics allege. KL: When it comes to climate change, you are usually very critical to economists like Nordhaus, but also to post-keynesian colleagues. What do they all miss? SK: The fundamental thing all economists have missed to date – or not properly incorporated into their economic models – is the role of energy in production. Both the Cobb-Douglas and the Leontief production functions (and the CES function) assume that output is produced by labor and capital alone. That is a fallacy: all production requires energy, and it cannot be reduced to a form of capital because capital is a man-made means of production, and by the First Law of Thermodynamics, energy can be neither created nor destroyed – only its form can be changed. Some theorists have suggested introducing energy as a third factor of production (Solow 1974; Stiglitz 1974; Kümmel, Ayres et al. 2010; Kümmel, Lindenberger et al. 2015), but this (a) implies that energy can be added to a production process independently of labor and capital, which is false, and (b) by a suitable choice of exponents, a Cobb-Douglas or CES model with energy can set the exponent for energy to zero and therefore predict non-zero output with zero energy input, which is false. I have recently worked out how to properly incorporate energy into production models, using the simple insight that “labor without energy is a corpse, capital without energy is a sculpture”: energy has to be treated as an input to both labor and capital which enables them to perform useful work. The correct basic form for a model of production is therefore not Y=F(K,L) or Y=F(K,L,E) but Y=F(K(E),L(E)) (Keen, Ayres et al. 2019). Even this needs amendment, since energy is used to transform raw materials – which are also, like energy, things that “the earth produces as a free gift” (Turgot 1774, p. 16). With this correct perspective on the role of energy in production, economics and ecology are intimately linked. There is necessarily a gap between the energy input to production and the useful work performed as a result, which we call GDP (also, of course, including the transformation of raw materials into more useful forms, and the necessary creation of waste matter). By the Second Law of Thermodynamics, this waste (increase in entropy) must exceed the energy equivalent of the product (decrease in entropy). With this perspective, there is no debate over whether economics affects the environment adversely: to deny this is to deny the Second Law of Thermodynamics, which as Eddington said so eloquently, is something which cannot be denied: “if your theory is found to be against the second law of thermodynamics I can give you no hope; there is nothing for it but to collapse in deepest humiliation” (Eddington 1928, p. 37). As it happens, Neoclassical work on climate change is appallingly bad. I have yet to publish an academic paper on this topic, but I have written numerous blog posts detailing just some of the incredible flaws in this approach – especially the approach of William Nordhaus. "
"184","Vonnák Balázs","Elérkezett az év vége, amely során blogunk kétéves lett. Főszerkesztőként különösen tanulságos visszatekinteni, mit olvasott idén a közönség legszívesebben. Az alábbiakban a 8 legolvasottabb bejegyzést mutatom be. Ez a felsorolás tehát nem csak blogunkról, hanem az olvasókról is szól: mit tartottunk mi és az olvasók a legfontosabb témáknak? (A címek mögötti zárójelben a kattintások száma olvasható.) 8. Neszveda Gábor: Mi a baj a kamatos kamattal? (1475) Neszveda Gábor írásai a viselkedési közgazdaságtan területéről mutatnak be izgalmas, gyakran meghökkentő eredményeket azzal kapcsolatban, hogy mennyire nem vagyunk racionálisak, amikor döntéseket hozunk. Nem véletlen, hogy 2018-ban és 2019-ben egyaránt ő volt a legolvasottabb szerzőnk. Ez a bejegyzése arra hívja fel a figyelmet, hogy bár hajlamosak vagyunk másként cselekedni a jövőben, mint ahogy azt most elképzeljük magunkról, a közgazdaságtanban és a pénzügyek területén használatos modellek erről a jelenségről nem vesznek tudomást. 7. Sebestyén Géza: Most már hivatalosan is pénz a Bitcoin az USA-ban? (1487) A kriptopénzek világa korunk egyik slágertémája, hiszen sokan a jövő pénzét látják bennük. Sebestyén Géza írásaiban módszeresen demisztifikálja ezeket a gyanús hátterű képződményeket. Februári írása – hasonlóan a többihez – amellett érvel, hogy a Bitcoin és a hozzá hasonló virtuális pénzek valójában nem rendelkeznek azokkal a funkciókkal, amelyek széles körben elterjedt fizetőeszközzé tehetnék őket. 6. Baranyai Eszter: Mit jelent az, hogy a lakások túl vannak árazva? (1862) Az ingatlanárakról mindenkinek van véleménye, az ingatlanpiachoz mindenki ért. Ha valaki vesz egy lakást, ismerősei azonnal kioktatják, hogy jó áron, vagy esetleg túl drágán vette azt. Baranyai Eszter bejegyzésében arra hívja fel a figyelmet, hogy milyen sok szempont határozza meg az ingatlanok “fundamentális” értékét, amihez képest drágának, vagy éppen áron alulinak minősíthetők. 5. Tapaszti Attila: Miért fontos az amerikai elnöknek a tőzsdeindex állása? (1922) Tapaszti Attila – bár vendégszerzőként már korábban is írt blogunkra – idén lett állandó “csapattag”. Írásaira jellemző a felszín mögé hatoló, a közgazdasági logikán is túlmutató filozófikus megközelítés. Augusztusban publikált írásában azt a kérdést járja körbe, hogy a tőzsdeindex miért értékmérője a gazdaság teljesítményének és a gazdaságpolitikának az USA-ban. Szokásához híven túlmegy a pusztán közgazdasági okfejtéseken, és az amerikai néplélek mélyére nyúl le. 4. Szalai Zoltán: A Modern Monetáris Elméletről – 1. rész (1993) Szalai Zoltán az egyik legaktívabb vendégbloggerünk, és egyben a mainstream közgazdaságtan kérlelhetetlen kritikusa. Számos írását posztoltuk, melyekben az egyik alternatív iskola, a Modern Monetáris Elmélet (MMT) legfontosabb tanait mutatja be. Ez a bejegyzés (és a második része) az MMT alapjainak valószínűleg legátfogóbb ismertetése magyar nyelven. Vélhetően ennek köszönhető, hogy hónapokkal a publikáció után is még mindig sokan bukkannak rá az írásra keresőkön keresztül. 3. Tapaszti Attila: Globalizált kontrollvesztettség a Rodrik trilemma alapján (2206) Tapaszti Attila legnépszerűbb írása ékes bizonyítéka annak, hogy nem csak a cím vonzza a kattintásokat. Mi köze a Brexitnek a Rodrik trilemmához? Hogyan függ össze a globális hitelezés a nemzetállamok versenyképességével? Merre tart a világgazdaság? Többek között ezekre a kérdésekre kap választ a kedves Olvasó a tavalyi év harmadik legnépszerűbb bejegyzésében. 2. Kolozsi Pál Péter: Kik nyertek és kik vesztettek az euróval? – felkavarta az állóvizet egy német tanulmány (2750) 2019 februárjában jelent meg egy tanulmány, mely szerint az euro bevezetése a legtöbb tagország, köztük Franciaország és Olaszország számára veszteséges volt. Ez az eredmény ellentmond annak a korábbi nézetnek, miszerint a közös valutával mindenki csak nyerhet. Blogunk gyakorlatilag már másnap közölte Kolozsi Pál összefoglalóját a tanulmányról. A gyorsaság és a téma relevanciája miatt a portfolio.hu is publikálta a bejegyzést, ami így néhány nap alatt blogunk legolvasottabb posztjává vált. 1. Horváth Gábor: Miből sejthetjük előre, ha újabb pénzügyi válság közeleg? (5526) Az eurós írás egészen augusztusig őrizte első helyét, amikor is Horváth Gábor vendégbloggerünk cikket írt a gazdasági visszaesések, válságok természetéről. Claudio Borio eredményeire támaszkodva bemutatta, mi előzi meg ezeket az időszakokat, Magyarországra vonatkozóan pedig megvizsgált néhány idevágó indikátort. Nagy kő eshetett le az Olvasó szívéről, amikor az írás végén kiderült, hogy nem kell aggódnunk a közeljövőben egy esetleges recesszió miatt. A téma relevanciáját, a kitűnő címválasztást és az írás magas színvonalát tekintve nem is igazán meglepő, hogy ezt a bejegyzést is főoldalon közölte a portfolio.hu, és rövid időn belül blogunk messze legolvasottabb posztjává vált.   Minden kedves Olvasónknak boldog új évet kíván a főszerkesztő: "
"185","Kolozsi Pál Péter","A nyugati piaci gondolkodás alapja, hogy a fejlődés maga a növekedés. Az emberek örömüket lelik abban, ha látják, ahogy felnőnek a gyermekeik – de azt is el kell fogadnunk, hogy a gyermekeink idővel felnőnek. Katherine Trebeck és Jeremy Williams, „A megérkezés gazdaságtana – Gondolatok egy felnőtt gazdaságról” című kötet szerzői szerint valahogy így van ez a gazdasággal is. A növekedés a prosperitás anyagi alapját jelenti, ezt követően azonban más, jobb életminőséget biztosító prioritásokra kell összpontosítani. Ha a növekedés már elérte a célját, és megteremtette a jó élet alapjait, a gazdaságok a növekedés utáni szakaszba léphetnek, azaz „megérkeznek”, „berendezik otthonaikat”, illetve John Stuart Mill szavaival „elérnek egy nyugalmi állapotot”. Ezt az állapotot nem könnyű detektálni, de a szerzők szerint két olyan vonása biztosan van, amely mégis segít felismerni, hogy jó eséllyel ideje lenne „megérkeznünk”: egyrészről ebben az állapotban a társadalmi fejlődés és a jó élet szempontjából a növekedés jelentősége már olyannyira lecsökken, hogy nettó értelemben akár negatív is lehet a növekedési hatás, másrészről pedig felmerül, hogy ha továbbra is a növekedés marad a cél, a már elért eredmények is veszélybe kerülhetnek. Egyre több a jövedelmünk, de pusztul a környezetünk, romlik mentális egészségünk, közösségeink elgyengülnek, felbomlik a munka és a magánélet egyensúlya. A szerzők plasztikus példájával: ha az alapok és a ház szerkezete már elkészült, az építőmunkások levonulnak, és átadják a terepet a lakóknak, az építményt ők tudják olyan otthonná alakítani, ahol jó élni. Trebeck és Williams szerint a felnőtt gazdaság egyik jellegzetessége a körforgásos gazdaság, aminek lényege, hogy már eleve úgy kerül kialakításra a gazdasági rendszer, hogy az képes legyen a megújulásra a meglévő erőforrások hatékonyabb felhasználása mellett. De mit is jelent ez pontosan? Hogyan kell ahhoz gondolkodnunk, hogy ez sikerülhessen? Milyen új gondolati pillérekre van ehhez szükségünk? A globális fenntarthatóság egyik fontos feltétele, hogy a fejlődő országok ne a most fejlett gazdaságok példáját kövessék – hiszen épp most szembesülünk vele, hogy a nyugati fogyasztásközpontúságból eredő pazarló életmód nem tehető univerzálissá, hiszen fenntarthatatlan. A megoldás, hogy a fejlődő országoknak egy „bakugrással” át kell ugraniuk a globális észak energia- és erőforrás-igényes útját, és „rögtön a lényegre térve, megújuló és körforgásos gazdasági rendszereket kell létrehozniuk”, csökkentve „az emberek szegénységből való kiemelése és a bolygó védelme közötti konfliktust”. Trebeck és Williams könyvét könnyen nevezhetjük utópiának, de jobban járunk, ha elfogadjuk a felkérést, és elkezdünk azon gondolkodni, hogy mit jelenthet a gazdasági fejlődés akkor, ha többé már nem a növekedés jelenti a végső célt. Milyen lehet az a felnőtt korba ért gazdaság, ahol mindenki otthon érezheti magát? Milyen szerepe lehet egy ilyen gazdaságban az újrahasznosításnak, a körforgásnak, és miért olyan nehéz szakítani a kényelmes lineáris modellel? Van-e olyan gazdasági állapot, amikor már nincs szükség a gazdaság abszolút értelemben vett növekedésére? Milyen életet élhetnénk, ha a fejlett és gazdag társadalmak megállnának egy pillanatra, és észrevennék, hogy ők együttesen – „Megérkeztek”. "
"186","Lehmann Kristóf","A tavalyi, a 2018-as év monetáris politikai fejleményeit áttekintő írásomat így zártam: „Mindent egybevetve a 2019-es, várhatóan a tavalyinál izgalmasabb év lesz a monetáris politikában.” Ez sokszorosan beigazolódott, mert a tavalyi év végén felmerülő kérdések közül szinte mindenre választ kaptunk. És néhány fel sem merült kérdésre is. Mi is történt 2019-ben a jegybankok világában? Leállt a globális kvantitatív szigorítás (a jegybanki mérlegek és így a pénzügyi rendszerben lévő likviditástöbblet csökkentése), és visszafordultak a jegybankok a mérlegnövelés irányába. Ez egyben válasz a tavalyi év egyik fő kérdésre, amely arról szólt, hogy „a Fed csillapítani fogja-e a piaci turbulenciát? Hogy a piaci félelmek valósak-e, és a Fed valóban kevésbé reagál-e a piaci korrekciókra, azt a 2019-es esztendő fogja megválaszolni.” Csattanós választ kaptunk. Az őszi likviditási feszültség, amely során a repo ráta nem tízes nagyságrenddel (ami az esetek többségében már feszültséget jelezhet a mostani hozamszinteken), hanem sok száz bázisponttal emelkedett. A Fed válasza a nem eszközvásárlás jellegű likviditásbővítés lett. Azaz, a Fed nekiállt a mérlegét újra növelni – a hivatalos kommunikáció szerint csak átmenetileg, nagyjából 5 hónapra, 2020 elejéig – repo műveletekkel. Ez valóban nem eszközvásárlás. De nem is ez a fő kérdés, hanem hogy ha a mérlegből kikerülnek az említett eszközök, vajon milyen hosszan lesz stabil a likviditási helyzet az amerikai pénzügyi intézmények körében? Ez azért fontos kérdés, mert a mérlegleépítés nemhogy a tervezett stratégia mentén nem tudott haladni, de sokkal korábban jelentkeztek likviditási feszültségek, mint arra számíthattunk. Felmerülhet a kérdés, hogy vajon tudja-e a Fed 2020-ban tovább csökkenteni a mérlegét, vagy az újra súlyos likviditási zavarokhoz és így pénzügyi instabilitáshoz vezetne (amit feltételezhetően igyekezne elkerülni). Hasonlóképpen, az Európai Központi Bank a 2018. év végi eszközvásárlásának leállítását követően idén novembertől havi 20 milliárd euro összegű vásárlással újra növelni kezdte a mérlegét. Érdekesség, hogy a vásárlások más arányúak, mint korábban: kisebb az állampapírok aránya és nagyobb a vállalati kötvényeké. Utóbbiak esetében ugyanis nagyobb hozamcsökkenés érhető el, és a korábban meghatározott kibocsátási és kibocsátói limitek (mely ország államkötvényéből mennyit vehet az EKB) is betarthatóak maradnak. Időközben új, kedvezőbb feltételekkel ellátott TLTRO-t, hosszú lejáratú hiteleszközt hirdetett az EKB, és alacsonyabb negatív kamatokat alkalmaz (ezt még egy sávos tartalékrendszerrel is erősítette, hogy a bankrendszer profitabilitása ne sérüljön). Mindezek egyrészt azt mutatják, hogy nő a célzottság, azaz a részpiaci hozamokra jobban figyelnek. Másrészt az EKB legfrissebb, decemberi előrejelzése szerint 2022-ben is cél alatt lesz az infláció az euroövezetben. Az embernek legjobb esetben is Eric Moussambani olimpiai 100 méteres gyorsúszása jut eszébe, ami látványos vízfröcsögéssel járt, de a célba éréshez nagyjából kétszer annyi idő kellett neki, mint az élmezőnynek. Fogytán az EKB-s tisztán jegybanki muníció, amit a jelenlegi (jogi) szabályrendszer és politikai konszenzus elbír. Mindezek alapján új helyzetek körvonalzódnak: nem csak a Fed és az USA-beli pénzügyi intézmények néznek szembe likviditáshiánnyal egy olyan világban, ahol hihetetlen mennyiségű likviditást teremtettek a jegybankok, hanem az EKB is. Ennek oka, hogy a likviditás a pénzügyi intézmények között nagyon aránytalanul oszlik el, és a nehezebb helyzetben lévő kereskedelmi bankok most sem tudnak olyan könnyen likviditáshoz jutni. Emiatt úgy fest, hogy a nagy jegybankok a mennyiségi lazítás csapdájába kerültek: a mérlegüket nem tudják jelentősen lecsökkenteni a pénzügyi stabilitás fenntartása miatt. Vagyis, ha az infláció vagy a gazdaság állapota indokolná (egyelőre ennek nincs jele, de tegyük fel elméleti síkon), nem tudnak érdemben kamatot emelni, mert 1-2 százalék körül (attól függően, hogy a Fed vagy az EKB esetét nézzük) inverzzé válhat a hozamgörbe, ami jelentős kötvénypiaci átrendezéseket és piaci feszültségeket hozhat. Másrészt a piacok erősebben reagálnak a kamatváltozásokra, mint korábban bármikor. A negatív kamatok szintén korlátok mentén képesek működni, amit az EKB sávos tartalékrendszerre való átállása is jól mutat. Röviden, a nemzetközi környezetet meghatározó óriásjegybankok mérlege érdemben nem csökkenthető, a kamatban való mozgásterük jelentősen leszűkülni látszik. Hogy ez egy új monetáris politikai környezet vagy egy teljesen új globális pénzügyi rendszer kezdete, amiből kitörni a monetáris politika egyedül nem képes – az legyen a jövő kérdése. Tavaly a Fed élére Jerome Powellt, egy jogász végzettségű szakembert nevezett ki Trump elnök. Az akkori megjegyzésem után plusz érdekesség, hogy idén Mario Draghi után Christine Lagarde vette át az EKB irányítását. Szintén jogász. A világ két legmeghatározóbb jegybankját jogászok irányítják. Elgondolkodtató. Egy újabb érdekes reflexiója a gazdaságpolitikát alátámasztó elméleti közgazdaságtan gyengélkedésének. Annak, hogy újszerű gondolkodásra van szükség egy új helyzetben. Unatkozni jövőre sem fogunk, de nagy az esélye, hogy a globális monetáris politikai viták általános gazdaságpolitikai vitákká szélesednek, mert a gazdaságpolitikai ágak újrarendezése elengedhetetlen. "
"187","Kolozsi Pál Péter","A világnak egy teljesen új pénzügyi rendszerre van szüksége a klímakérdés kezelésére, ha ugyanis nem lépünk túl jelenlegi mentális és működési korlátainkon, jöhet a Minsky-féle összeomlás klímaverziója – fejtette ki Mark Carney, a Bank of England kormányzója a „Zöld ötven árnyalata” című írásában. Mit kellene elérni a pénzügyi szektorban? Mindenekelőtt a tőke jelentős újraallokálását. Az IEA becslése szerint a dekarbonizáció érdekében évtizedeken keresztül évi 3500 milliárd dolláros beruházást kellene végrehajtani az energiaszektorban, ami a jelenlegi érték duplája (2050-re az elektromos áram termelés 95 százalékának kellene alacsony CO2-kibocsátásúnak lennie, az új autókon belül az elektromos autóknak el kell érnie a 70 százalékot, az építőipar CO2-intenzitásának pedig 80 százalékkal kellene csökkennie). Ez az újraallokálás egy új pénzügyi rendszert igényel, amely képes a magánszektor vonatkozó beruházásait finanszírozni, illetve fel tudja erősíteni a kapcsolódó állami programok hatását és hatékonyságát, és ezáltal fel tudja gyorsítani az alacsony karbontartalmú gazdaság („low carbon economy”) kiépülését. Carney szerint a probléma abból adódik, hogy az új pénzügyi rendszer a szükségesnél lassabban fejlődik. Carney ezt a jelenséget az „időtáv-csapdával” magyarázza: a klímaváltozás hatásai a gazdasági szereplők előrejelzési időtávján kívül materializálódnak majd, és a jövő generációk jövőbeli gondjainak elhárítására a jelen generációkban kevés az ösztönző („Tragedy of the Horizon”). A szabályozóknak ezért el kell érni, hogy a pénzügyi döntéshozatal mégis figyelembe vegye ezeket a tényezőket: a klímakérdésnek és aspektusnak egyértelműen meg kell jelennie, a kockázatkezelést át kell alakítani, a fenntarthatóságnak pedig a beruházási döntések részévé kell válnia. Ezek biztosíthatják ugyanis, hogy az átmenet ne drasztikus, hanem a lehető leginkább fokozatos legyen (kérdés, hogy ez a fokozatosság elérhető-e még, az elmúlt pár évtizedben ugyanis csak egyszer sikerült csökkenteni év/év alapon a CO2 kibocsátást, a recessziót jelentő 2008-ban…). Carney szerint a pénzügyi döntéshozóknak egyértelműen az az érdeke, hogy a pénzügyi szektor fel legyen készülve és reagálni tudjon a klímával kapcsolatos változásokra, illetve, hogy ezáltal el lehessen kerülni egy „klimatikus Minsky-pillanatot” – azaz a pénzügyi piacok olyan radikális és gyors összeomlását, ami a klímahelyzet esetleges eszkalálódásából adódna. A pénzügyi szakirodalom az idén 100 éve született Hyman Minsky nevéhez eddig azt a jelenséget kötötte, hogy stabil időszakokban csökken a kockázatértékelés, ez hitellufihoz vezethet, ami a piaci szentiment megváltozásával a pénzügyi piacok gyors és radikális összeomlásához vezethetnek – ahogy például 2007-2008-ban történt. A klímaváltozással való fogalmi összekötés újdonságnak számít, és bár minden bizonnyal van kommunikációs hozadéka is (hiszen a Misnky-pillanattól „illik félni”), való igaz, hogy lehet hasonlóságokat is találni a két jelenség között (kiemelten azért, mert a változást mindkét esetben a percepciók változása indíthatja el, rámutatva egy fontos kockázati faktor nem megfelelő mértékű figyelembevételére). Carney már korábban (idén tavasszal) is használta a klíma-Minsky-pillanat („climate Minsky moment”) kifejezést, mégpedig abban az értelemben, hogy az egyik legnagyobb tranzíciós kockázat abból a paradoxonból adódik, hogy ha túl gyorsan történik meg a dekarbonizáció, akkor annak a gyors és jelentős átértékelődések miatt pénzügyi stabilitási kockázatai lehetnek. A fokozatos felkészülés és tranzíció épp abban segíthet, hogy a klíma-átértékelődések nem egyszerre és sűrítve esnének a piacra, hanem időben elosztva. „A klímapolitikának olyannak kell lennie, mint a monetáris politikának – a döntéshozók tanulnak a piaci reakciókból, a piaci szereplők pedig idővel megtanulják és internalizálják a döntéshozók céljait, stratégiáját és eszközeit” – fogalmaz Carney, aki felhívja a figyelmet, hogy a pénzügyek csak kiegészíteni, felerősíteni tudják a klímapolitikai döntéseket, helyettesíteni, pótolni nem. A keretrendszernek ki kell állnia az időkonzisztencia próbáját (nem lehet időről-időre arbitrálisan megváltoztatni), transzparensnek kell lennie (egyértelmű célokkal, árakkal és költségekkel), valamint kiemelten fontos az elkötelezettség is (szerződések, jogszabályok, konszenzuális megállapodások képében). Ha mindez adott lesz, a pénzügyi piacok biztosítani fogják a szükséges tőkét, és az időtáv-tragédia elkerülhető – állítja Carney. "
"188","Lehmann Kristóf","Steve Keen, a londoni Kingston University közgazdaságtani, történelmi és politikatudományi iskolájának vezetője és professzora, a neoklasszikus közgazdaságtan nemzetközi szinten egyik legismertebb kritikusa az MNB Tanszék által szervezett “Taking steps with Economics” konferencián adott elő 2019 novemberében. Előadásában az adósságállományok szerepéről, a gazdaságok nem egyensúlyi dinamikájáról és a főáramú közgazdaságtan fogyatékosságairól beszélt. Blogunk vele készült interjúját az alábbiakban közöljük. "
"189","Világi Balázs","A viselkedési közgazdaságtan (behavioral economics) és a viselkedési pénzügyek (behavioral finance) mára lényegében a főáramú közgazdaságtan részévé váltak.[1]. Ugyanakkor a makroökonómia területe konzervatívabbnak tűnik ezen a téren a közgazdaságtan egészénél; itt jóval kevésbé figyelhető meg a viselkedési közgazdaságtani ideák térnyerése. Ennek ellenére ma már létezik viselkedés makroökonómia (behavioral macroeconomics), mint önálló tudományág, és várhatóan hamarosan ez is a főáram részévé válik. Éppen ezért a válság utáni makroökonómiát áttekintő blogbejegyzés-sorozatom következő részeiben ennek a területnek az állapotát tekintem át röviden. A főáramú makroökonómiai modellek jellemzően felteszik, hogy a gazdasági szereplők (i) várakozásai racionálisak, (ii) racionálisan hasznosságot maximalizálnak, és (iii) a döntési horizontjuk végtelen hosszúságú. Hommes (2018) pragmatikus és meglehetősen tág definíciója szerint az tekinthető viselkedési makroökonómiai modellnek, ami a fenti feltételek közül legalább egyet elvet. Talán Akerlof 2002-es tanulmánya, valamint Akerlof és Shiller 2009-es könyve tekinthetők a viselkedési makroökonómia programadó írásainak. Mivel ezek főleg anekdotikus evidenciákat tartalmaznak rigorózus ökonometriai elemzések helyett, és nem tartalmaznak modelleket, ezért főként az adja a jelentőségüket, hogy a későbbi kutatások számára rengeteg ötletet adtak, sok új megvizsgálandó kérdést vetettek fel. Részben Akerlofot és Shillert követve, részben tőlük függetlenül mára jelentős mennyiségű, a viselkedési makroökonómiát megalapozó empirikus kutatás készült, és egyre több, az empirikus eredményeket értelmező modell is született. Ebben a bejegyzésben az empirikus irodalmat igyekszem áttekinteni, a következőben pedig a modellezési eredményeket[2]. A racionális várakozások az 1970-es évek óta központi feltevése a modern makroökonómiának. A sorozat harmadik részében már írtam arról, hogy ez milyen technikai nehézségeket okoz, ugyanakkor azzal külön nem foglalkoztam, hogy milyen empirikus érvek cáfolják vagy támasztják alá ezt a feltevést. Sokáig nem is végeztek ilyen jellegű kutatásokat. Prescott (1977) nyomán az volt az általános vélekedés, hogy mivel a várakozásokat nem lehet megfigyelni, a várakozásokra vonatkozó hipotéziseket nem lehet tesztelni, és a különböző kérdőíves felmérések sem alkalmasak erre. Éppen ezért egészen a közelmúltig a kérdőíves felméréseken alapuló kutatások hiányoztak a makroökonómiából. Később azonban Prescott álláspontját egyre több kihívás érte – lásd például Manski (2004) tanulmányát. Ebből adódóan mára jelentősen megváltozott a helyzet, és jelentős mennyiségű kutatás áll rendelkezésre ezen a területen, amelyek meggyőzően cáfolják a racionális várakozások hipotézis érvényességét. A következőkben az erre vonatkozó irodalmat fogom áttekinteni. A válság óta nyilvánvalóvá vált, hogy a pénzügyi piacok és a hitelezés alakulása makroökonómiai jelentőséggel bír. Ahogy többek között azt Del’Arricia és szerzőtársai (2012), Drehman és szerzőtársai (2012), valamint Schularick és Taylor (2012) dokumentálta, a pénzügyi aktivitás és a hitelezés viselkedése ciklikus, ami a makroökonómiai ciklusokra is hatással van. Ezért először a pénzügyi piacokra vonatkozó várakozásokat vizsgáló irodalmat tekintem át Gennaioli és Shleifer (2018) alapján. Greenwood és Shleifer (2014) hat különböző kérdőíves felmérés adatait felhasználva vizsgálja a részvényhozamokra vonatkozó várakozások alakulását. Első lépésben megmutatják, hogy a hat különböző forrásban található várakozások szignifikánsan és pozitívan korrelálnak. Ezután összevetik a várakozásokat és a részvényalapokba áramló befektetések nagyságát, és azt találják, hogy ezek is szorosan összefüggenek: akkor áramlott sok befektetés az alapokba, amikor optimisták voltak a várakozások. Végezetül a szerzők összevetik a mért várakozásokat a különböző racionális várakozáson alapuló modellekkel, és azt találják, hogy a megfigyelt várakozások negatívan korrelálnak a racionális várakozásokkal. A fenti eredmények azért fontosak, mert a kérdőíves felmérések felhasználásának az ellenzői jellemzően azzal érvelnek, hogy mivel az adatszolgáltatók nem érdekeltek abban, hogy a valós várakozásaikat felfedjék, ezért ezek a források nem tartalmaznak hasznos információt, csak zajt. Viszont a független adatok közti korreláció cáfolja, hogy mindez csak zaj lenne, valamint a várakozási adatok és a befektetői viselkedés közötti kapcsolat bizonyítja, hogy mindez közgazdaságilag is hasznos információ.[3] Míg az előző tanulmány az aggregált hozamokra fókuszált, Bordalo és szerzőtársai (2017) a hivatásos pénzügyi elemzőknek egyedi részvényhozamokra vonatkozó várakozásait vizsgálja. Ez a tanulmány is megerősíti, hogy a pénzügyi piacok szereplőinek a várakozásai elsősorban a múlt extrapolálásán alapulnak, ami ellentmond a racionális várakozások hipotézisnek. Ugyanakkor a szerzők azt is megmutatják, hogy a vizsgált pénzügyi elemzők várakozásaikat nem teljesen mechanikus alakítják, annak vannak racionális elemei is. Adatbázisuk keresztmetszeti dimenzióját felhasználva megmutatják, hogy egy fellendülési időszakban azért túl optimisták az elemzők várakozásai, mert bár jól azonosítják be az ígéretes vállalatok körét, amelyeknek a részvényhozama valóban magasabb az átlagnál, nem veszik figyelembe, hogy ezen részvények hozameloszlása is vastagfarkú, azaz alulbecsülik a kockázatokat. Bordalo és szerzőtársai (2018) megmutatják, hogy a pénzügyi elemzők várakozásainak az előrejelzési hibái megjósolhatók, ami ellentmond a racionális várakozások hipotézisnek, hiszen aszerint egy adott változó előrejelzése pontosan megegyezik a változó matematikai várható értékével, márpedig ilyenkor az előrejelzési hiba egy megjósolhatatlan fehér zaj. A most következő tanulmányok azt támasztják alá, hogy a 2007-2008-as pénzügyi válságot megelőzően a várakozások irracionálisan optimisták voltak, és ez jelentősen hozzájárult a válságot megelőző és azt okozó pénzügyi, ingatlanpiaci boomhoz. Case és szerzőtársai (2012) a 2003 és 2008 között időszakra vonatkozóan vizsgálták az ingatlanpiaci várakozásokat az Egyesült Államokban. Eredményeik egyértelműen alátámasztják, hogy az ingatlanpiaci szereplők várakozásai jelentősen felülbecsülték az ingatlanárak növekedését.  Kichler és Zafar (2019) dokumentálják, hogy az ingatlanpiaci szereplők hajlamosak saját lokális, személyes tapasztalatikat kivetíteni országos szintre, és ez jelentősen befolyásolja várakozásaikat. További narratív esettanulmányok is alátámasztják az extrapoláción alapuló ingatlanár-várakozásokat, mint például Glaeser (2013), Gleaser és Nathanson (2013), DeFusco és szerzőtársai (2017). A túlzottan optimista ingatlanár-várakozások nem csak az átlagos ingatlanpiaci szereplőknél voltak megfigyelhetők, hanem a szakértők esetében is. Cheng és szerzőtársai (2104) dokumentálják, hogy a befektetési banki ingatlanpiaci specialisták várakozásai éppen olyan torzítottak voltak, mint bárki másé. A válság kirobbanásában fontos szerepe volt, hogy az értékpapírosított ingatlanpiaci eszközöknek a hitelminősítők indokolatlanul jó besorolást adtak. Coval és szerzőtársai (2009a, b) megmutatják, hogy a hitelminősítők modellszámításai irracionálisan optimista ingatlanár-várakozásokon alapultak. A pénzügyi szakma túlzottan optimista várakozásait jól illusztrálja a Lehman Brothers által 2005. augusztus 15-én megjelentetett U.S. ABS Weekly Outlook című kiadvány.[4] Ebben a soron következő három évre (2006-2008) vonatkozó várt ingatlanár-szcenáriók találhatók. Eszerint a Lehman Brothers szakértői úgy ítélték meg, hogy 15 százalék az esélye az agresszív évi 11 százalékos áremelkedésnek, 95 százalék a valószínűsége bármilyen áremelkedésen alapuló fogatókönyvnek, és mindössze 5 százalék esélyt adtak egy olyan kimenetelnek, ahol a következő három évben ugyan csökkeni fognak az ingatlanárak, de utána visszatérnek egy stabil, évi 5 százalékos növekedési ütemhez. Az ma már közismert, hogy mennyire súlyosan hibásak voltak ezek a várakozások. Makroökonómiai szempontból kiemelt fontossága van az inflációs várakozásoknak is. Erre vonatkozóan is rengeteg empirikus vizsgálati eredmény áll már rendelkezésünkre. A következőkben ezeket fogom áttekinteni Coibion és szerzőtársai (2017) tanulmánya alapján. Roberts (1998), Croushore (1998, 2010) valamint Mankiw és szerzőtársai (2003) különböző inflációs várakozásokra vonatkozó kérdőíves felméréseket vizsgálva megállapítják, hogy bizonyos mértékű racionalitás észlelhető a várakozásokban, de nem felelnek meg a racionális várakozások követelményeinek. Racionális várakozások esetén az azonos informáltságú gazdasági szereplők várakozásainak meg kell egyeznie. Az empirikus vizsgálatok azonban nem támasztják ezt alá. Bryan és Venkatu (2001) eredményei szerint a nők inflációs várakozásai magasabbak, még akkor is ha kontrollálnak az iskolázottságra, jövedelemre, családi állapotra, korra stb. Souleles (2004) a demográfia tényezők és az előrejelzési hibák nagysága között talál korrelációt. Bruine de Bruin és szerzőtársai (2010) szerint az inflációs várakozások annál magasabbak, minél alacsonyabb valakinek a pénzügyi műveltsége, továbbá azt találják, hogy a kor és a tapasztalat is befolyásolja az inflációs várakozásokat. Johansen (2014) megmutatja, hogy az alacsony jövedelműek inflációs várakozásai heterogénebbek, mint az átlag. Malmendier és Nagel (2016) szerint a gazdasági szereplők a racionálisnál nagyobb súlyt adnak saját személyes tapasztalatuknak a várakozások képzése során. A személyes tapasztalatok fontosságát támasztja alá Coibion és Gorodnichenko (2015a), akik megmutatják, hogy azok a fogyasztók, akik gyakrabban tankolnak, gyakrabban igazítják inflációs várakozásaikat az üzemanyagár-változásokhoz. Cavalho és szerzőtársai (2016) megmutatják, hogy az inflációs várakozásokat szignifikánsan befolyásolják a szupermarketbeli vásárlások tapasztalatai. A racionális várakozások hipotézis széleskörű informáltságot tételez fel a gazdasági szereplőkről. Ennek azonban ellentmond, hogy a gazdasági szereplők gyakran az infláció jelenbeli és közelmúltbeli értékével sincsenek tisztában, ahogy azt Jonug (1981), valamint Kumar és szerzőtársai (2015) is dokumentálják. Georganas és szerzőtársai (2014) megmutatják, hogy az érzékelt inflációs ráta torzított a gazdasági szereplők által gyakran vásárolt jószágok árváltozása irányába. Léteznek arra vonatkozó eredmények is, hogy az inflációs várakozások pontossága változik a konjunktúraciklusok során, ami szintén ellentmond a racionális várakozások hipotézisnek. Coibion és Gorodnichenko (2015b) valamint Loungani és szerzőtársai (2013) dokumentálták, hogy recessziókban nő a várakozások pontossága. Az eddig tárgyalt ökonometriai vizsgálatok mellett az experimentális közgazdaságtani eredmények szolgáltatják a viselkedési makroökonómia másik empirikus fundamentumát. Az experimentális közgazdaságtan a pszichológiai laboratóriumi kísérletek nyomán önkéntesek viselkedését tanulmányozza, mesterségesen konstruált gazdasági jellegű döntési szituációkban kontrollált körülmények között. A továbbiakban Hommes (2018) tanulmánya alapján áttekintem a legfontosabb experimentális makroökonómiai eredményeket. Az experimentális makroökonómia egyik legfontosabb ágát a learning-to-forecast (LtF) vizsgálatok alkotják. Ezekben a kísérletekben a résztvevő alanyoknak a konstruált gazdaság bizonyos változóinak értékére vonatkozó várakozásokat kell kialakítani több időperióduson keresztül egymástól függetlenül, egymással való kommunikáció nélkül. Az egyedi várakozásokat a kísérlet szervezői aggregálják, és az aggregált várakozások befolyásolják, hogy a konstruált gazdaságban mi lesz a kérdéses változók kimenetele. Ezeknek a kísérleteknek a célja az, hogy megfigyelje, a résztvevők miként alakítják várakozásaikat, mennyire heterogének az egyedi várakozások, megfigyelhető-e koordináció a résztvevők között, konvergál-e a résztvevők várakozása a racionális várakozásokhoz. Az LtF kísérletekben gyakran valamilyen tartós jószág vagy pénzügyi eszköz árának alakulását kell megjósolni. Jellemzően két környezetet szoktak vizsgálni: pozitív visszacsatolás esetén a növekvő árvárakozások növekvő árakat implikálnak; ezzel szemben negatív visszacsatolás esetén a növekvő árvárakozások hatására előbb-utóbb csökkenni fognak az árak. A negatív visszacsatolás az olyan piacok jellemzője, ahol erős kínálati reakció lehetséges,[5] míg a pozitív visszacsatolás az olyan eszközök piacára jellemző, ahol a kínálati reakció gyenge. Bao és Hommes (2018), Bao és szerzőtársai (2012), Bao és szerzőtársai (2016), Heemeijet és szerzőtársai (2009), Hommes és szerzőtársai (2005) valamint Hommes és szerzőtársai (2018) tanulmányai alapján az LtF kísérletek legfontosabb tanulságai a következők: Mindebből az is következik, hogy ha megfelelő gazdaságpolitikával lehetséges a negatív visszacsatolás szerepét erősíteni, akkor az stabilizálhatja a gazdaság viselkedését. Az experimentális makroökonómia másik területe, amikor egyszerű, általában új-keynesi modellgazdaság keretei között vizsgálják, hogy a szereplők miként reagálnak különböző gazdaságpolitikákra. Pfajfar és Zakelj (2014,2006), Krsyvstov és Petersen (2013) valamint Assenza és szerzőtársai (2014) tanulmányai a Taylor-típusú monetáris politikai kamatszabályok makroökonómiai hatásait vizsgálták. A vizsgálatok alátámasztják, hogy az agresszív Taylor-szabályok stabilizálják az inflációt és a kibocsátást. Az előzőek fényében ez érthető, hiszen az agresszív Taylor-szabály erősíti a negatív visszacsatolást a modellgazdaságban, ami segíti, hogy a résztvevők a várakozásaikat a fundamentális értékek közelében koordinálják. Pfajfar és Zakelj (2014) azt találta, hogy a kísérletben résztvevők 30-45 százaléka esetében nem lehetett elvetni a hipotézist, hogy a várakozásaikat racionálisan formálják, 20-25 százalékuk várakozásai az adaptív tanulásnak feleltek meg, 25-35 százalékuk trendextrapolációval képezte a várakozását, 10-15 százalékuk pedig adaptív várakozási sémát (a múltbeli értékek kivetítése a jövőre) követett. Krsyvstov és Petersen (2013) kísérletében a résztevevők tudták, hogy adott időpontban milyen sokkok érték a modell gazdaságot. Ez lehetővé tette a sokkoknak a várakozásokra gyakorolt hatásának ökonometriai mérését. Eredményeik szerint a kísérlet résztvevőinek a várakozása leírható volt egy olyan adaptív sémával, amiben az infláció és a kibocsátási rés eggyel korábbi realizációja kapja a legnagyobb súlyt. Assenza és szerzőtársai (2014) vizsgálata is megerősíti, hogy a várakozások jól leírhatók egy egyszerű elsőrendű autoregresszív sémával. A válság óta releváns kérdés lett, hogy ha a nominális kamatláb zéró alsó korlátja miatt a monetáris politika elveszíti a hatékonyságát, azaz, ha likviditási csapdába kerül a gazdaság, akkor milyen gazdaságpolitika jelentheti a kiutat. Ezzel kapcsolatban is végeztek experimentális makroökonómiai vizsgálatokat, lásd Arifovic és Petersen (2015) és Hommes és szerzőtársai (2017) tanulmányait. A kísérletek szerint a résztvevők viselkedése ebben az esetben sem írható le jól a racionális várakozások fogalmával, és vizsgálataik szerint a fiskális expanzió segíthet kitörni a likviditási csapdából. Egy másik releváns kérdés a válság óta, hogy az előretekintő iránymutatás (forward gudance) miként segítheti a monetáris politikát. Cornand és M’Baye (2016a, b) kísérleti eredményei szerint az inflációs cél kommunikációja csökkenti a gazdaság volatilitását normál körülmények között. Viszont Arifovic és Petersen (2015) szerint likviditási csapdában mindez nem segít. Mokhtarzadeh és Petersen (2016) kísérletei szerint a jegybank inflációs és output előrejelzésének közzététele stabilizálta a modell gazdaságot, ugyanakkor Kryvstov és Petersen (2013) szerint a várt kamatpálya közzététele csökkenti a monetáris politika hatékonyságát. Ahrens és szerzőtársai (2017) kísérletei is megerősítik az előretekintő iránymutatás pozitív hatásait, továbbá megmutatják, hogy nagy negatív sokkok után az optimista előretekintő iránymutatás segíti a deflációs spirál elkerülését, ezzel szemben a pesszimista előretekintő iránymutatás növeli a deflációs spirál bekövetkeztének a valószínűségét. Penalver és szerzőtársai (2018) a mennyiségi lazítás hatását vizsgálta a várakozások alakulására, és eredményeik szerint ilyen környezetben sem érvényesül a racionális várakozások hipotézise. Összefoglalva elmondhatjuk, hogy mind a kérdőíves felméréseken alapuló ökonometriai vizsgálatok, mind a laboratóriumi kísérletek megerősítik, hogy bár a gazdasági szereplők várakozásai tartalmaznak racionális elemeket, a racionális várakozások hipotézissel nem írható le a viselkedésük, tehát van létjogosultsága a viselkedési makroökonómiai megközelítésnek. Ahogy ezt már jeleztem, a sorozat következő részében a legfontosabb viselkedési makroökonómiai modelleket fogom ismertetni. "
"190","Tapaszti Attila","A popkultúra a maga emészthető módján tükrözi vissza az adott korszak nagy kérdéseit, kihívásait. Az elmúlt évtizedekben különösen sok film (pl.: Mátrix, Eredet stb.) és egyéb alkotás feszegette a valóság-illúzió kérdéseit. Természetesen ez nem csak korunk kérdése, a filozófiai gondolkodásban a valóság fogalma mindig is a középpontban állt. Így volt, hogy a valóságot a túlvilágon keresték, volt hogy még azt is vitatták, hogy egyáltalán létezik-e valóság (lásd például szolipszizmus) vagy, hogy van-e egyáltalán értelme univerzális objektivitásról beszélni (lásd például posztmodernizmus). Mindenesetre a technológia fejlődése, különösen az egyre élethűbb szimulációk megjelenése még a korábbinál is erőteljesebben kérdőjelezi meg a világról alkotott – eddig biztonságos alapot nyújtó – képünket. Az elmúlt két évtizedben így a virtuális és a valós határai a korábbinál is jobban kezdenek elmosódni. Adná magát a Mátrixszal való összehasonlítás, azonban ez könnyen félreviheti a helyzet megértését. A filmben ugyanis a valóság és a konstruált nem-valóság egyértelműen elkülönül: a kiválasztott szereplők pontosan tisztában vannak azzal, hogy épp melyik világban is vannak, a Mátrix mint „titok” tehát leleplezhető és elhagyható. Szintúgy Platón híres hasonlatában a barlang falán látható árnyképek a tökéletes ideák (a valóság) tökéletlen kivetülései, amellyel a bölcs ember tisztában van. Ugyanakkor e tekintetben a „virtuális valóság” többé nem csak egy egyszerű kivetülése a valóságnak, a szimuláció és a valóság közti határvonal elmosódik, és sok esetben lényegtelenné válik. Sőt egyes esetekben a virtuális (online) személyiség felértékelődik, ami a hétköznapi nyelvre lefordítva például annyit tesz, hogy a követők száma lassan fontosabb, mint a barátoké[1]. A fenti korszellemet mutatja az a sokszor emlegetett gondolatjáték, miszerint statisztikai alapon a mi valóságos világunk is csak egy szimuláció. Az ötlet azon az egyszerű matematikailag is alátámasztható meglátáson alapul, miszerint, ha csak egy civilizáció is képes volt a múltban elérni arra a szintre, ahol tökéletes szimulációkat tud alkotni, akkor ezt akár végtelen számban meg is tehette. Onnantól pedig az egyetlen valóságban való létezés esélye áll szembe a végtelen számú szimulációban való létezés valószínűségével: matematikai alapon tehát nagyobb esélye van annak, hogy a valóságunk is csak egy szimuláció. Ez természetesen csak játék a számokkal, azonban egy adott korszak fő narratíváinak megismerése teheti lehetővé a jövő megértését és a jelen alakítását. A filozofikus felütés után nézzünk pár konkrétabb gazdasági-társadalmi aspektust, amelyek a legújabb fejleményekhez kapcsolhatóak. Megfigyelési kapitalizmus 2.0 Az elmúlt pár hétben számos újdonságot jelentettek be a legnagyobb tech cégek, amelyek közül kiemelhető a Facebook jövőre megjelenő „virtuális” világa, amely önmagában nem új, hiszen már számos cég igyekezett egy új, digitális világot teremteni. Azonban ismerve az FB mögött álló erőforrásokat, előbb vagy utóbb valóban létrejöhet egy globális „második valóság”. De mi köze van ennek a címben idézett “megfigyelési kapitalizmushoz”?[2]  A kapitalizmus működési elve az elmúlt majd fél évezredben nagyjából hasonló: a folyamatos bővülés során újabb és újabb, addig a piacon nem kereskedett, tőkefelhalmozást támogató tényező kerül a piacra és válik áruvá. Indult ez a folyamat az emberi teremtő tevékenység áruvá tételével, ami létrehozta a munkaerőpiacot és a fizetett munkát, valamint a természeti tényezők piacosításával, amely kereskedhető áruvá tette a földet, a nyersanyagokat stb. Ez volt az ipari kapitalizmus korszaka, amely elsősorban a természet meghódításáról, kontrolljáról és átalakításáról szólt. A legújabb, a 2000-es évek elejétől beindult hullám pedig elérte magát az emberi természetet is, amikor az emberek személyes élményeit, érzelmeit alakítják át áruvá, és teszik piacon adható/vehetővé. Ez pedig a nagy technológiai cégek tevékenységének eredménye: a felhasználók folyamatos monitorozásából származó adatokat viselkedést előrejelző információkká (áruvá) dolgozzák át, és ezt értékesítik a piacon. A helyzet paradoxona, hogy ugyan maga a megfigyelés rejtett módon történik, a felhasználók valahol tisztában vannak ezzel a ténnyel. Lényeges, hogy nem maguk a felhasználók és adott személyes (hozzájuk kapcsolt) adataik az áruk (ez adja az ártalmatlanság illúzióját), hanem a viselkedésükből levonható minták, következtetések válnak nyersanyaggá. Pszichológiai kategóriát használva: a tudattalan meghódítása és áruba bocsátása történik ezzel, amely teljesen új jelenség az emberiség történelmében. A következő lépés a monitorozáson való túllépés és a felhasználók viselkedésének direkt vagy indirekt befolyásolása az adott kívánt hatás érdekében, és ennek, mint egy egyszerű árunak (szolgáltatásnak) a piacon történő értékesítése. Azaz megjelenik a kvázi piacosított kontroll kérdése, amely a szabad akarat (ami a szabad döntés letéteményese) létezésének lehetőségét vonja kétségbe. Ez pedig a jelenlegi globális berendezkedés egyik fő építőeleme (például a szabadpiacnak). További aspektusa e kérdésnek azon kísérletek, amelyek emberek agyát igyekeznek közvetlenül a virtuális-digitális világba kapcsolni, ezzel lehetővé téve az ember és a gép szimbiózisát, érzések és gondolatok közvetlen megosztását másokkal. Így a jelenlegi fizikailag érzékelhető interfész – például egy mobiltelefon, amely legalább a valós-virtuális elválasztásának illúzióját adja – is megszűnne létezni.  Egyelőre inkább hype-nak tekinthető, de ilyen Elon Musk Neuralink nevű cége, amely egyes állatokon tesztelve már valamilyen szinten működőképesnek bizonyult. A probléma, hogy a hatásmechanizmus nem csak egyirányú lehet, azaz nem csak az élőlények irányíthatják a gépeket, hanem fordítva is. A kérdés, hogy vajon a „távirányított” szabad és saját döntésének érzi-e, amikor hatnak rá? Milyen veszélyeket rejthet ez az emberiségre nézve? De – eggyel visszalépve a technológiai már megvalósult szintjére – képzeljük el, hogy milyen lehetőségeket tartogat a megfigyelési kapitalizmusban a fentebb már említett teljesen virtuális világ (például a Horizon)? Mennyire ismerhető meg és befolyásolható az adott felhasználó (kiegészülve esetleg biológiai reakciókat mérő szenzorokkal, amit egyre többen viselnek már most is), ha célzott tesztek alá vethető, ha célzott szituációkba helyezhető (mint egy soha véget nem érő Rorschach teszt vagy egy állandósult fókuszcsoportos kutatás), ha minden interakciója rögzített?  Természetesen ez már most is zajlik, de ne legyenek kétségeink, hogy egy ilyen virtuális, 3D-s világ ebben szintlépést fog jelenteni. A bankszektor 21. századi átalakulása  Kevésbé tűnik izgalmasnak, de már rövid távon is jelentős hatással járhat a Google és az FB bejelentése a banki piacon való megjelenésről. A banküzem lelke ugyanis az előrejelzést lehetővé információk gyűjtése és felhasználása. Hisz pontosan ez a megfigyelési kapitalizmus nyersanyaga, az újonnan piacosított áruja. Gondolatkísérletként vegyük szemügyre a személyi hitelezést, amely jelenleg főként a hivatalos információkra (fizetési adatok, adóslisták stb.) épül. Ezzel szemben és ezen felül a fenti technológiai cégek számára real time rendelkezésre áll az adott ügyfél folyamatos tartózkodási helye (például jár-e dolgozni rendesen? hová szeret utazni?), a mindennapi költéseinek struktúrája (például mennyire tudatos vásárló? vannak-e luxuskiadásai?), online viselkedéséből levonható következtetések (például szóhasználat, ami utalhat a fizetési fegyelmezetlenségre – ezt konkrétan már most is használják a cégek), és még számos, jelenleg még elképzelhetetlen aspektus. A bankok eddig jól védett piaca kerül tehát a célkeresztbe, amely a technológiai szektor és a bankszektor elkerülhetetlen egybeolvadását jelenti majd? Mint látható, a technológia, a filozófia, a közgazdaságtan és a társadalmi-politikai kérdések nem választhatóak el egymástól. A szakbarbár módon történő közgazdasági kutatás és a túlzottan praktikus szinten történő gondolkodás csapdákat rejt. Ahogy Keynes mondta: “The ideas of economists and political philosophers, both when they are right and when they are wrong are more powerful than is commonly understood. Indeed, the world is ruled by little else. Practical men, who believe themselves to be quite exempt from any intellectual influences, are usually slaves of some defunct economist.”  "
"191","Kolozsi Pál Péter","Ráncfelvarrással már nem elégedhetünk meg, az alapok újragondolására is szükség van – mondta az Economania blognak Virág Barnabás, a Magyar Nemzeti Bank (MNB) ügyvezető igazgatója. „A jövő fenntartható közgazdaságtana” című új jegybanki kötet szerkesztője szerint a jelenlegi gazdasági prosperitásnak egyre súlyosabb ára van, ami szükségessé teszi, hogy a gazdasággal kapcsolatos gondolkodásunk megújuljon. A jövőben öt nagy kihívással is szembe kell néznünk: gazdasági és társadalmi életünk fenntarthatatlan ökológiai következményei, demográfiai átalakulás, technológiai fejlődés hatásai, geopolitikai kihívások, valamint a pénz végleges digitalizálódása. Jó hír, hogy hamarosan hatalmas, valós időben rendelkezésünkre álló adatbázisokkal és szinte végtelen számítási kapacitásokkal rendelkezhetünk. Így a könyv szerzői szerint a méréstudomány fejlődése, illetve a társtudományok eredményeinek integrálása egy új aranykort is hozhat a közgazdaságtan számára. "
"192","Neszveda Gábor","Figyelmünk véges erőforrás. Nem figyelhetünk minden információra egyformán, nem lehet mindent egyből feldolgozni, ezért korlátozott figyelmünket meg kell osztani, és prioritásokat kell felállítani. Bár intuitív, és mindenki egyetért abban, hogy nem lehet egyszerre minden információt feldolgozni, a legtöbb pénzügyi és gazdasági modell mégis ezt feltételezi. Az egyik legérdekesebb következménye ennek a feltételezésnek, hogy megvásárolni vagy eladni egy részvényt pontosan ugyanolyan folyamat, csak ellenkező előjellel. Ráadásul olyan híres cikkek is ezt a feltételezést használják, amelyek alapjaiban határozzák meg pénzügyi gondolkodásunkat (Grossman és Stiglitz, 1980; Kyle, 1985). Miközben a vásárlásnak és az eladásnak teljesen más a pszichológiája (Barber és Odean, 2007) és a pénzügyi motivációi (Jones és szerzőtársai, 1991). Barber és Odean (2007) azt vizsgálja, hogy a befektetők szívesebben vásárolnak-e olyan részvényből, ami valamiért megragadja a figyelmüket, hiszen több ezer részvény közül lehet választani, amiket szinte lehetetlen mind megvizsgálni. Szintén fontos kérdés, hogy ez mennyire igaz az eladásokra. De egyáltalán hogyan lehet számszerűsíteni egy adott részvényre jutó figyelmet? Barber és Odean erre három különböző változót is használt feltételezve, hogy a kiugró hozamok (például a nap nyertesei vagy vesztesei), a kiugróan magas forgalom (az elmúlt év átlagához képest) és az, hogy szerepelt-e a cég a hírekben, olyan tulajdonságok, amik vonzzák a befektetők figyelmét. Azóta bővült még ez a módszertan a technológiának köszönhetően, és például a Google keresések alapján is jól lehet mérni, hogy megugrik-e az érdeklődés és így a ráfordított figyelem bizonyos részvények iránt (Engelberg és Gao, 2011). Több évnyi tranzakciós listát elemezve az eredmények egyértelműen azt mutatják, hogy a befektetők inkább vesznek olyan részvényekből, amik megragadhatták az emberek figyelmét az adott időszakban, míg ez nem jellemző az eladásokra. Ez nem meglepő, hiszen eladni leginkább azokat a részvényeket szokás, amiket már birtokolnak a befektetők (a short-selling a mai napig ritkább), és így elég arra a néhány részvényre koncentrálni. Viszont vásárlásnál akár több ezer részvény közül választhatnak a befektetők, így sokkal nagyobb hatása van, hogy melyik néhány részvényt vizsgálják meg alaposan. Az eredmények egyértelműen azt is mutatják, hogy ez a jelenség jellemzőbb az egyéni befektetőkre, míg az intézményi befektetőkre kevésbé. Ez szintén nem meglepő, hiszen egy intézményi befektetőnek több ideje van ezekre a döntésekre, és sokkal professzionálisabb infrastruktúra segíti döntéseit. Tehát a korlátozott figyelem nagymértékben befolyásolja a részvényvásárlásokat, aminek további következményei is vannak. Például a részvények árában és így a várható hozamaikban is megjelenik, ha nagy figyelem fordul egy-egy részvényre. A nagyobb figyelem túlárazáshoz vezet, ami kisebb várható hozamot eredményez (Fang és Peress, 2009). Más mechanizmusokat használva a korlátozott figyelmet maguk a cégek is ki tudják használni, ha például negatív híreket inkább olyan időszakokban hoznak nyilvánoságra, amikor kisebb figyelem hárul magára a cégre egyébként (DellaVigna és Pollet, 2009). A kisebb figyelem hatására magát a rossz hírt sem veszik annyira figyelembe, így a cég tudja csökkenteni a rossz hír hatását az árfolyamra. "
"193","Baranyai Eszter","A pénzügyi válságok általában a szabályozások szigorítását vonják maguk után (Cassis és Wójcik, 2019), hiszen mind a válság friss, eleven emlékei, mind a felfedett szabályozásbeli hiányosságok tettre sarkallnak. A 10 éve kitört válság különösen szorgos körmöléshez vezetett. A JWG think tank például 2016-ban úgy becsülte, hogy több mint 300 millió oldalnyi szabályozással kapcsolatos dokumentumot fognak a szabályozóhatóságok 2020-ig közzétenni szerte a világban. Ezek egy része a bankok tőkekövetelményéhez kapcsolódik. A válság ugyanis hamar nyilvánvalóvá tette, hogy sok bank képtelen volt fedezni váratlan veszteségeit – vagyis túl kevés tőkéje volt, mert maguk a tőkekövetelmény előírások sok ország esetében nem voltak megfelelőek. Elég csak a közel 300 éves múlttal büszkélkedő skót bankra, az RBS-re gondolni, ami igen közel kerül ahhoz, hogy csakis a múltjával büszkélkedhessen. Az összedőléstől az állam által – a szavazópolgárok mérsékelt lelkesedésére – végrehajtott 45.5 milliárd angol fontnyi tőkeinjekció mentette meg, ami egy brit állampolgárra vetítve 736 fontnak (nagyjából 220 ezer Ft-nak) felelt meg. De mi az optimális tőkekövetelmény? Egyáltalán van-e optimális? Mai posztunkban bemutatjuk, hogy milyen elvek mentén próbálták a nemzetközi hatóságok majd 10 éve megbecsülni a társadalom szempontjából optimális szintet[1]. Azóta több kutatás is elmélyedt egy-egy részterületen; ezeket – a nemrég magyar fordításban is megjelent „Fejlődés és forradalom” című könyvre támaszkodva – szintén összegezzük. Más szóval keressük, hogy mennyire szűk, vagy bő nadrágba öltöztessük a bankokat, hogy kényelmesen tudjanak járni-kelni, a társadalmat szolgálni, ugyanakkor – lehetőség szerint – a nadrág se csússzon le. Az alapvető koncepció szerint a bankrendszer magasabb tőkeszintje (vagyis alacsonyabb adóssága) egyrészt csökkenti a pénzügyi válságok gyakoriságát és mértékét, és az ezekkel összefüggő GDP kiesést, tompítja a gazdasági fluktuációk mértékét. Másrészt viszont a hitelezés visszafogásán keresztül mérsékelheti (az akár fenntartható) gazdasági expanziót is. A 2010-es tanulmány úgy becsülte, hogy átlagosan 20-25 évente van egy bankválság, ami a válság előtti GDP-hez képest 20-100%-os GDP-kieséssel jár (több év összege, diszkontálva). Hogy mennyire csökkentik a tőke- és likviditásszintek ezen valószínűséget, azt egyrészt historikus adatokon ökonometriai módszerekkel vizsgálták, másrészt bankok modellezésével. Nem meglepő módon azt találták, hogy a tőkehányad egységnyi növelésének hatása a válság valószínűségére függ a tőkehányad szintjétől: vagyis magasabb érték esetében kisebb az egységnyi növelés pozitív hatása (konvex a kapcsolat). A tanulmány némileg meglepő módon viszont nem tárt fel erős kapcsolatot a tőkehányad mértéke és a válság súlyossága között. A szigorúbb szabályozás társadalmi költsége, hogy megnövekszik a hitelek kamata: egész pontosan úgy becsülték, hogy a tőkehányad 1 százalékpontnyi növekedése a hitelek kamatainak 0,13 százalékpontos emelkedését idézi elő. Számításaikhoz azt feltételezték, hogy a magasabb tőkehányad okozta forrásköltség-növekedés teljes egészében a hitelek kamatfelárában csapódik le (vagyis például a bankok nem csökkentenek működési költséget). Továbbá nem számoltak azzal, hogy a magasabb tőkehányad – vagyis a bank stabilabb mivolta – csökkenően hathat az adósság finanszírozási költségére. A tanulmány ugyan nem javasolt egy konkrét tőkekövetelmény-szintet – sőt, erőteljesen tartózkodott ettől, csupán megállapította, hogy bőven lehet még emelni az elvárt tőkehányadon –, mindenesetre Brooke és szerzőtársai 2015-ben 16-19 százalékos Tier 1[2] tőkehányadnak feleltették meg a 2010-es tanulmányban foglaltakat (Brooke és szerzőtársai, 2015). Ez jelentősen magasabb, mint ami a nemzetközi Bázel III egyezményben végül szerepelt, és amit a tőkekövetelmény-irányelv és rendelet (CRD 4/CRR) az EU-ban foganatosított. A világ bankjainak tőkehányadairól szolgáltat információt a bázeli egyezmény végrehajtását monitoráló jelentés, amely szerint a legnagyobb bankok (amelyek nemzetközileg aktívak és Tier 1 tőkéjük 3 milliárd euro feletti) átlaga 12,9, a kisebb bankoké pedig 13,5 százalék volt 2018 júniusában, végső definíciókat felhasználva.[3] Néhány év elteltével Andy Haldane – az angol jegybank főközgazdásza – és társai újra leporolták a számításokat, és megvizsgálták, mi változott 2010 óta, mind a kutatási eredmények, mind a (többek között szabályozói) környezetet illetően. Röviden összefoglalva tehát, a tőkekövetelmény társadalmilag optimális szintjére bizonyos fejlemények növekvően, mások csökkenően hatottak. Benoit Coeuré – az EKB Igazgatóságának tagja – Haldane és társai tanulmányára, valamint az eredeti hatástanulmányra reflektálva megjegyezte, hogy lehettek volna magasabbak is a tőkekövetelmények. Az angol pénzügyi stabilitási tanács (FPC) a TLAC szerepét emelte ki. Hogyha a kötelezettségek egy része veszteségviselővé válik válság idején, úgy kevesebb tőke tartalékolása is elegendő, ennek megfelelően pedig az FPC lefelé módosította az elvárt tőkehányad optimális szintjét: 13,5 százalékra 2015-ben. A pénzügyi rendszer, a szabályozói környezet változásai, új kutatási eredmények, a szabályokkal kapcsolatos gyakorlati tapasztalatok szükségszerűen eredményezhetnek változásokat, finomhangolásokat akármelyik szabályozás tekintetében is. Fontos azonban a historikus kontextust nem feledni, és ahogy egy nagy válságot egyre inkább magunk mögött hagyunk, arra törekedni, hogy az ne tompuljon emlékezetünkben. Ahogy Haldane és szerzőtársai is emlékeztetnek, a prudenciális politika nagyon is ki van téve erős érdekcsoportok lobbitevékenységeinek, amelyek a szabályozás visszafogását – avagy bővebb nadrág választását – szorgalmazzák. Segíthet, hogyha megmarad a világos cél: a társadalmi optimum keresése. "
"194","Sebestyén Géza","Napjaink őrületétől, az Initial Coin Offering-ektől (ICO-k) már 2019. áprilisi írásunkban is óvtuk a „befektetőket”. Bár ezen kibocsátások tájékoztatói szerint remek lehetőség vásárolni az általuk kibocsátott kriptopénzből, mely állításukat az árfolyam várható növekedésével indokolják, ez a legtöbb kibocsátás esetében nem következett be, sőt. Mint azt 2019. júniusi bejegyzésünkben bemutattuk, a 12 addigi legnagyobb kibocsátásból 8 esetében esett az árfolyam, ezek közül 4 kibocsátásnál a befektetők vesztesége legalább 90 százalék volt. Amikor még ígérni sem kell Az ICO-k rossz teljesítménye nem meglepő. A kibocsátások felfutása a Bitcoin 2017-es szárnyalásának idejére esett, amikor a befektetők többsége buborékot épített, álomvilágban élt, és a gyors meggazdagodás vágya által vezérelve gondolkodás és körültekintés nélkül fektetett bármibe, aminek a nevében a „kripto” vagy a „coin” szó megjelent. A fundamentumok, illetve egészen pontosan ezek hiánya senkit nem érdekelt. A kibocsátók előzékeny módon nem is terhelték túl információkkal a befektetőket. Az egyik legnagyobb tőkebevonással büszkélkedhető Filecoin esetében a white paper lényegében semmilyen befektetői szempontból releváns információt nem tartalmaz. Ezzel szemben egy 4 oldalas dokumentum tárgyal olyan kérdéseket, hogy a befektetők hogyan tudnak coin-okat vásárolni, illetve a vásárlás ellenértékét átutalni. És bár egy 11 oldalas anyag is készült arról, hogy hogyan fog kinézni az értékesítés, az „értékelés” részben olyan általánosságok mellett, mint például a kripto eszközök értékelése nehéz, és a Filecoin sem kivétel ez alól, az egyetlen értékelési módszer, amit megadnak (és paradox módon hosszabban kritizálnak és határolódnak el tőle, mint maga a kalkuláció) a kibocsátani szándékozott mennyiség egy teljesen önkényes módon választott, 3 dolláros értékkel történő szorzásán alapul. Hogy a 3 dollár miért és hogyan lett kiválasztva, erre nem tér ki az anyag. Ahol konkrétabbak voltak a tájékoztatóban, ott pedig nem ritkán teljesen irreális célkitűzésekkel éltek, jellemzően elegánsan kihagyva a piackutatást vagy akár az értékvezérlők megemlítését. A Dragon Coin- egyébként szépen szerkesztett, arany betűket is tartalmazó –  white papere a kibocsátás után pár héttel már 250 millió dolláros napi forgalmat vizionált. Ehhez képest az első hetek pármillió dolláros forgalma után a volumen folyamatosan zuhant, idén pedig lényegében sosem emelkedett párezer dollár fölé. Kérdés, miért vártak mást a befektetők azok után, hogy bár a tájékoztató tartalomjegyzéke szerint a 17. oldalon egy egész fejezet szerepel az értékvezérlőkről, a megadott oldalon már egy más című, és egy egészen más szakmai tartalmú fejezet szerepel, melynek egyetlen utalása az értékvezérlőkre kimerül abban, hogy ezek számosak és széles spektrumúak. Égjen a pénz! A fentiek után nem meglepő módon, a legnagyobb ICO kibocsátások nagyon gyorsan elégették a könnyű profitra vágyó befektetők pénzét és álmait. Mint a bevezetőben utaltunk rá, a hozamok már idén nyáron is siralmasak voltak. Azóta azonban csak a tíz legnagyobb kibocsátás további közel egymilliárd dollárral tette szegényebbé a befektetőket, ahogyan ezt a lenti táblázat is mutatja. ICO-k teljesítménye kibocsátás és 2019.06.05 óta  Forrás: https://www.icodata.io/ICO A helyzet siralmassága még jobban látszik, ha a nyár óta produkált hozamokat egy grafikonon tekintjük meg. ICO-k teljesítménye 2019.06.05 óta A lufik mindig leeresztenek A tanulság az, hogy nincsenek csodák. A kriptopénzekkel általában is komoly gondok vannak (lásd itt és itt). Ezen befektetések roppant kockázatosak. Ráadásul az soha nem jó jel egy befektetésnél, ha semmilyen, vagy kevés és irreális információkkal rendelkezünk csak a jövőbeni teljesítménnyel kapcsolatban. Ha pedig a világ nagy jegybankjai ismét kamatemelésbe kezdenének, az tovább rontaná a virtuális valuták teljesítményét. Végül – egyfajta szomorú mementóként – álljanak itt a legnagyobb ICO kibocsátások teljesítményei. A trendek önmagukért beszélnek. Dragon coin HDAC Filecoin Tezos EOS Sirin Labs Bancor Bankera Polkadot Orbs "
"195","Vonnák Balázs","Az Európai Központi Bank (EKB) szeptemberben csökkentette betéti kamatát -0,4-ről -0,5 százalékra. Ez azt jelenti, hogy a kereskedelmi bankok az EKB-nál tartott fölös (a kötelező tartalék feletti) likviditásukra[1] nagyobb „büntetőkamatot” fizetnek, mint eddig. Hangsúlyozom, ők fizetnek azért, hogy kölcsönadják pénzüket a központi banknak. Egy jegybanki kamatcsökkentés célja többek között az, hogy a kereskedelmi bankok is csökkentsék ügyfélkamataikat, nagyobb költekezésre ösztönözve a háztartásokat, vállalatokat. Vajon működik-e ez a negatív kamatok világában? A probléma az, hogy a negatív jegybanki kamat áthárítása az ügyfelek betéteire problémássá válik a zérus környékén, több okból is. Egyrészt, negatív kamatért miért tartana bárki is pénzt a bankban? Ha készpénzben tartaná, legalább a kamatot nem vesztené el. Másrészt a nulla lélektani korlátot is jelent: az ügyfelek érzékenyebben reagálhatnak a kamatcsökkentésre, és ez növelheti a betétekért folytatott versenyt a bankok között. A betétek kiáramlásától való félelem miatt így egyik bank sem meri negatív tartományba csökkenteni betéti kamatát. Ha viszont a bank nem tudja teljes mértékben érvényesíteni a jegybanki kamatcsökkentéseket saját betétein, profitja zsugorodni fog. Ez az egyik fő kockázat, amit sokan kiemelnek az EKB lépése kapcsán. No nem a bankok tulajdonosainak és alkalmazottainak jólétét, hanem a monetáris transzmissziót és a pénzügyi rendszer stabilitását féltve. A csökkenő profit ugyanis a bankok tőkeakkumulációs képességét és hitelezési aktivitását is csökkenti. Ezt erősíti meg Heider és szerzőtársainak (2019) friss tanulmánya, melyben kimutatják, hogy azok az euroövezetbeli bankok, amelyek jobban rá vannak utalva a háztartások és vállalatok betéteire, kevésbé aktívak a hitelezésben, amióta az EKB negatív tartományba csökkentette kamatát. Vagyis sérül a monetáris transzmisszió. Van-e megoldás erre a problémára? Neves közgazdászok már számos ötlettel álltak elő, hogyan lehetne a kamatpolitika hatékonyságát a nulla alatt is megőrizni. Willem Buiter például mindjárt három javaslatot fogalmazott meg tíz évvel ezelőtt, köztük a készpénz megszüntetését szorgalmazva. Való igaz, hogy sok ország közelít a készpénzmentes élethez, a készpénz teljes felszámolása azonban sehol sem számíthatna kedvező fogadtatásra. Egy fokkal finomabb megoldást javasol Kenneth Rogoff nemrég megjelent könyvében (Rogoff, 2016), aki csak a nagy címletű bankjegyeket vonná ki a forgalomból, ami azért lenne hasznos, mert elsősorban a feketegazdaságnak fájna, és nem annak a kisembernek, aki kevésbé jártas a mobiltelefonon vagy neten történő bankolásban, és ezért ragaszkodik a készpénzes tranzakciókhoz. A nagy címletek megszűntetése nem csak visszaszorítaná a bűnözést és az adóelkerülést, hanem fokozná a monetáris transzmisszió hatékonyságát negatív kamatok esetén is, ugyanis a készpénztartás drágábbá válna, így a bankok jobban át tudnák hárítani a negatív kamatokat az ügyfelekre. Amennyiben a kedves Olvasó most hirtelen megérteni véli, hogy miért döntött tavaly az EKB az 500 eurós bankjegy megszüntetéséről, szeretném felhívni a figyelmét arra a tényre, hogy csak az új bankjegyek kibocsátását szüntetik meg, a forgalomban lévők még sokáig törvényes fizetési eszköz maradnak. Vagyis vélhetően nem arról van szó, hogy az EKB nagyon-nem-konvencionális módon a monetáris bázis szűkítésével próbálna lazítani a monetáris kondíciókon. "
"196","Tapaszti Attila","A portfolio.hu-n szeptemberben megjelent „Mentsük meg a világot! Klíma és vegán befektetések” című videóban elhangzott állításokra szeretnék pár mondatban reagálni. Azért tartom fontosnak a pontosítást, mert a zöldbefektetésekkel és az ESG-vel kapcsolatos fogalmakat a szerző nem megfelelően kezelte, ráadásul nem szólt benne az elmúlt évek talán reménykeltő változásairól. ESG, SRI, zöldbefektetések: egy tőről fakadnak, de nem ugyanazok! A videó az ESG-t, az SRI-t, valamint a zöldbefektetéseket szinte szinonimaként kezelte, miközben a valóságban ezek a fogalmak nem teljesen ugyanazt jelentik. Kezdjük tehát a videóban egyként kezelt fogalmak szétszálazásával: a korábbi évtizedekben elterjedt etikus befektetések (nagyjából ennek a gyűjtőfogalma az SRI – Socially Responsible Investment) és az ESG közti differencia tisztázásával. Az etikus befektetések hagyományosan egyes iparágak (például tömegpusztító fegyverek, dohányipar stb.) teljes kizárását jelentették az adott befektető értékrendjének megfelelően, függetlenül ennek negatív pénzügyi hatásaitól, azaz vállalva az esetleges negatív hozamhatásokat is. Az ESG (Environmental, Social, Governance – Környezeti, Társadalmi és Irányítási tényezők szisztematikus figyelembevétele) ezzel szemben pénzügyi értékalapú („value investment”) szemlélet, a szó hagyományos befektetési értelmében. A cél a vállalat működésében materiális (azaz várhatóan tényleges pénzügyi hatással járó) környezeti, társadalmi és irányítási tényezők azonosítása és figyelembevétele a befektetési folyamat során, a magasabb hozam (és/vagy alacsonyabb kockázat) elérésének érdekében. A zöldbefektetések jellemzője, hogy üzletileg is alátámasztott módon valamilyen konkrét, pozitív környezeti hatást céloznak. Fontos, hogy a pozitív környezeti hatás elérése nem jelenti a piaci keretrendszer, azaz a pénzügyi hozam/kockázat megközelítés feladását. Nézzük akkor tehát a részleteket. Zöldbefektetések  A fent említett pozitív környezeti hatás röviden két dimenzió vonatkozásában mutatkozhat meg: ez a csökkentés („mitigation”) és az alkalmazkodás („adaptation”). Az első értelemszerűen a negatív környezeti hatások (például szén-dioxid-kibocsátás) iparági bontásban pontosan meghatározott mértékű csökkentését takarja az adott befektetés megvalósításával. Az alkalmazkodás a klímaváltozás negatív hatásaira történő felkészülést jelenti: például gátak építése alacsony fekvésű tengerparti területeken. Mindenesetre egyre pontosabb és objektívebb mérőszámok és taxonómiák (pl.: EU Taxonomy) igyekeznek választ adni arra a kérdésre, hogy mit is lehet zöldbefektetésként definiálni és mit nem. A zöld befektetési alapok esetében eddig ugyancsak a standardok hiánya nehezítette meg az eligazodást a befektetők számára. Szinte bármelyik alapkezelő marketingelhette zöldalapként termékét, ehhez elég volt az olajszektor vagy más, hasonlóan karbonintenzív iparágak kizárása a befektetési univerzumból. A tervek szerint egyrészt a jövőben a fenti zöldbesorolások előírásainak megfelelően kell majd megadni, hogy az alap által a portfólióban tartott vállalatok tevékenységének hány százaléka felel meg a zöld követelményeknek (például az EU zöld taxonómiájának). A másik változás az EU-ban forgalmazott alapok tekintetében várható, ugyanis a közeljövőben bevezetik az ún. karbon benchmarkok (kvázi „karboncsökkentett indexek”) definícióját, amelyet az adott alapok követhetnek majd. E benchmarkoknak az eredeti „anyaindex” (ilyen lehet például egy egyszerű részvényindex mint DAX, S&P500 stb., azaz az általános, nem szűrt indexek) teljes karbon-intenzitásához képest kell bizonyos szén-dioxid-csökkentést elérniük az egyes vállalatok részarányának célzott változtatásával. Azonban ezt nem lehet majd pusztán egyes szektorok (például olajszektor) kizárásával elérni, hiszen a karbonsemleges gazdaságba való átmenet érdekében ösztönözni szükséges a jelenleg még igencsak szennyező iparági szereplőket az emisszió csökkentésére. ESG: környezeti, társadalmi és irányítási tényezők figyelembevétele a magasabb hozam reményében Az ESG szemlélet integrációja során olyan új aspektusokból is elemzésre kerül a cég, amelyet korábban a befektetők nem vagy nem kellő mélységben vizsgáltak. Például a vállalat által nyújtott szolgáltatások, termékek ökológiai fenntarthatóságát, a vállalat nyersanyag- és energiafelhasználási hatékonyságát, termékbiztonsági kockázatokat, adatbiztonsági kockázatokat, munkavállalói jogokat, elégedettséget és még több száz minél jobban számszerűsített faktort. A koncepció arra a feltételezésre épül, hogy az adott vállalatról gyűjtött ESG információk javítják a befektetés minőségét és jobb kockázat/hozam döntéshez vezetnek. Számos cég specializálódott már e tényezők összegyűjtésére, amik a vállalati jelentésektől kezdve a médiafigyelésen át akár a műholdak által szolgáltatott adatokig terjedhetnek. Fontos, hogy az ESG alapú befektetések terjedése remélhetőleg pozitívan alakítja a vállalatok működését és viselkedését is, és így juthatunk el visszacsatolásként a valós pozitív környezeti, társadalmi és irányítási hatásokhoz. (Mellékszál, de a videóban elhangzotthoz képest a korrupció csak egyetlen elem az irányítási tényezők közül.) Az ESG befektetésekkel kapcsolatos jelenlegi legnagyobb kihívás kétségkívül a standardok hiánya; számos alap használhatja akár „érdemtelenül” az ESG jelzőt. A jövőben remélhetőleg ebben is változás történik, az EU szintjén már zajlanak a technikai előkészületek egy ESG standard kialakításáról. Összefoglalás  A zöldbefektetések és az ESG egyre nagyobb teret nyernek globálisan, mindazonáltal valóban „nem teljesen kész” koncepciók, és természetesen közel sem csodaszerek. Ráadásul jelenleg az alkalmazásuk a befektetők részéről nagyobb körültekintést igényel. A későbbiekben a standardok bevezetése hozzájárulhat a hitelesség növekedéséhez, amely jelentősen megkönnyítheti a befektetők döntéseit is. Ahogy a videóban is látszott, sajnos még a befektetésekkel foglalkozó szakemberek is összemossák a fogalmakat, de azt is el kell ismerni, hogy sok befektetési alap és pénzügyi intézmény „green washingra” és kizárólag marketingcélra használta e fogalmakat a múltban. A fentebb leírt folyamatok erre válaszul remélhetőleg számos pozitív változást hoznak, így aki ESG vagy zöldalapba fektet, az azt kapja, amit szeretne, mind kockázat és hozam, mind pedig környezeti (és társadalmi) hatás tekintetében. És végül egy kisebb logikai ellentmondás: a videó készítője szerint az egyéni fogyasztási preferenciák megváltoztatása az egyetlen igazi módja a pozitív környezeti hatás elérésének és a változásnak, míg a befektetési „szokásokat” ebben a tekintetben is irrelevánsnak tartja. Megjegyzés nélkül azért ne menjünk el amellett, hogy számos szakértő három évtizede a fogyasztók változásától várja az áttörést, és azóta is csak nő a CO2-kibocsátás. Lépjünk tovább, és tételezzük fel, hogy a fiatal generációk számára ez valóban létfontosságú témává vált, és ezért tudatosan döntve átalakítják a fogyasztási szokásaikat, amiként számos kutatás is ebbe az irányba mutat. A két kérdés ekkor a következő: Ha pedig a fogyasztói szokások átalakulása csak egy örök reménység maradna, akkor is számos szigorodó szabályozás, technológiai változás mutathat a gyorsabban és hatékonyabban reagáló cégek esetleges hosszú távú felülteljesítésének irányába. Vagyis a változás nem kizárólag a fogyasztói preferenciákon múlik. Végezetül fontos hangsúlyozni, hogy noha a piaci megoldások szerepet játszhatnak a klímaváltozás elleni küzdelemben, valóban naivitás lenne azt hinni, hogy a piac önmagában képes kezelni ezt a globális problémát. A piaci mechanizmus átalakítására tett lépések éppen ezért fontos eszközök a probléma kezelésére. "
"197","Baranyai Eszter","Mokusatsu. Egy szó – pontosabban a félrefordítása, amely az NSA (USA Nemzetbiztonsági Ügynöksége) dokumentumai szerint is hozzájárulhatott a Hiroshimára dobott atombombához.[1] Történt 1945-ben, hogy a potsdami konferencián Truman, Churchill és Csang Kai-Sek ultimátumot szövegezett meg a japánoknak: feltétel nélkül megadják magukat, vagy – negatív válasz esetén – „teljes” pusztulásban lesz részük. A japán kormány még nem hozott döntést, amikor a riporterek a japán miniszterelnöknek Suzuki Kantaronak szegezték a kérdést: hogyan reagál japán? A miniszterelnök annyit mondott: „mokusatsu”. Ez egyrészt jelenti a politikusok körében nem éppen népszerűtlen „nem kívánok nyilatkozni jelenleg” frázist, másrészt viszont úgy is lehet fordítani, hogy „nem érdemes válaszra”, „nem veszünk tudomást róla”. Sajnos ez utóbbi jelentésében jutott el az amerikaiakhoz, és szigorú válaszlépésükben közrejátszhatott: néhány napon belül megszületett a döntés az atombomba ledobásáról. Még hogyha nem is (feltétlenül) ilyen horderejű következményekkel párosul, de egyazon nyelvet beszélők körében is előfordul, hogy különféle területek képviselői mintha saját nyelvüket beszélnék, saját módszereiket, mércéiket használják. Hogyan lehet ezeket közös nyelvre lefordítani? A döntéshozók számára egy fontos cél a gazdasági növekedés, ugyanakkor – ahogy a 2008-2009-es gazdasági válság emlékei figyelmeztetnek rá – a pénzügyi stabilitás sem elhanyagolható szempont. Mi az átváltás a kettő között? Mennyit vagyunk hajlandóak feláldozni az egyikből, hogy egy bizonyos előrelépést érjünk el a másik mentén? A pénzügyi stabilitás eleve is sokak számára egy nehezen megfogható, „ködös”[2] fogalom. Yves Mersch, az EKB Igazgatóságának tagja jól érzékelteti a pénzügyi stabilitás mérési nehézségét, amikor párhuzamot von az árstabilitással. Az utóbbi mérhető, és az EKB célja, hogy az eurozóna inflációja közép-távon a 2%-ot alulról súrolja. A pénzügyi stabilitás esetében ilyen mérce nincs – már a pénzügyi stabilitás meghatározásai között is lehet bőven mazsolázni. Így egy nem világos, nehezen mérhető cél érdekében kell(ene) lépéseket tenni, ráadásul úgy, hogy számos intézménynek – például jegybankok, pénzügyminisztériumok, FSB[3], szabályozóhatóságok, ESRB[4] – van pénzügyi stabilitással kapcsolatos felelőssége márcsak az eszköztár miatt is. Hogyha a probléma egészét nem is oldja meg, de a kutatások egyik iránya igyekszik könnyebbé tenni a pénzügyi instabilitásból fakadó kockázat megértését és mérését is, illetve lefordítani azt a – sok szervezet számára ismerősebb – gazdasági növekedés nyelvére. A Nemzetközi Valuaalap Growth-at-risk (GaR, kockázatnak kitett növekedés) indikátora egy ilyen példa. A koncepció lényege, hogy a várható gazdasági növekedés eloszlását (vagy annak bizonyos pontjait) becsüli meg, az adott országra jellemző pénzügyi kondíciók és a jelenlegi gazdasági növekedés információit felhasználva. Különösen az eloszlás alsó széle fontos információt hordoz a kockázatokról. Nem mindegy például, hogy egy prognosztizált 5%-os növekedés (medián érték) mellett 0,001% vagy 20% egy nagymértékű recessziónak a valószínűsége. A GaR a pénzügyi kondíciók széles körére támaszkodik – kockázati felárakra, hitelmennyiségekre, globális kondíciókra. Az alábbi ábra jól érzékelteti, hogy 2008 végén az egy negyedévre előre készült becslés a valósághoz jobban illeszkedett volna, hogyha a pénzügyi kondíciókat is figyelembe vesszük. Azt is láthatjuk, hogy ekkor egy medián értéken alapuló előrejelzés jelentősen felülbecsülte a tényleges gazdasági növekedést. USA GDP növekedésének eloszlásfüggyvényei a Nagy Világválság alatt  Forrás: IMF. FCI= pénzügyi kondíciók indexe A GaR-féle mutatók ráadásul segítségül hívhatják az utóbbi évek egyre szaporodó kutatási eredményeit, amelyek a pénzügyi kondíciók és gazdasági növekedés kapcsolatát feszegetik, gyakran kiemelve a jelzáloghitelezés szerepét.  Aikman és szerzőtársai például azt vizsgálták az USA adatait nézve, hogy változik-e a pénzügyi kondíciók hatása a gazdaság bővülésére aszerint, hogy magas vagy alacsony a háztartások és nempénzügyi vállalatok hitelállománya. A pénzügyi kondíciók méréséhez ők is létrehoztak egy indexet, amely az eszközárakon túl nem ár-jellegű információkból (pl. hitelezési sztenderdek) is építkezik. Azt találták, hogy a laza pénzügyi kondíciók rövid-távon mind alacsony, mind magas hitelmennyiség mellett növelik a GDP-t. Ugyanakkor magas hitelállomány mellett a kezdeti pozitív hatás idővel eltűnik, viszont a hitelállomány tovább nő és romlik a gazdasági teljesítmény középtávon. Vagyis „a hitelállomány lankadatlan növekedését nagyobb mértékű gazdasági visszaesés követi, de csak akkor, amikor a hitelállomány eleve magas szintről indult.” Az IMF nyomon követi a GaR alakulását, különösen nagy hangsúlyt fektetve az 5. percentilisre (vagyis az eloszlás bal szélére). A legfrissebb pénzügyi stabilitási jelentése szerint a kockázatok közép-távon továbbra is magasak, ugyanis a hosszan tartó laza pénzügyi kondíciók idővel megágyazhatnak egy jelentősebb gazdasági visszaesésnek. A Growth-at-risk koncepció kétségtelenül hasznos, mind a döntéshozók, mind a közgazdaságtant, illetve a gazdaságpolitikát követők számára, még ha elkerülhetetlen is bizonyos mértékű szubjektivitás a kidolgozásakor. Az indikátor különféle értékei a különféle időhorizontok esetében pedig segíthetnek a pénzügyi instabilitás kockázatának pontos lefordításában. Hogy elegendő lesz-e egy következő nagy pénzügyi válság tompításához, arra csak azt tudom válaszolni: mokusatsu. Remélem, nem értenek félre. "
"198","Világi Balázs","A válság után az egyik legsúlyosabb kritika specifikusan a DSGE modellekkel, általánosan a makroökonómia modellezéssel szemben az volt, hogy nem veszik figyelembe a gazdasági szereplők heterogenitását, jellemzően reprezentatív szereplők jelenítik meg a háztartási és termelő szektort. Ugyanakkor a világ ebben az esetben sem teljesen fekete-fehér, a válság előtt is folytak olyan kutatások, amelyek fókuszában a heterogén szereplőket tartalmazó makroökonómiai modellek álltak, lásd például Heathcote és szerzőtársai (2009) irodalom összefoglalóját, vagy Krussel és Smith (1997, 1998) tanulmányait. De az kétségtelen tény, hogy a modellek többsége a reprezentatív ágens feltevésen alapult, és a gazdaságpolitikai elemzéseket is ilyen modellekkel végezték, amint azt Clarida és szerzőtársai (1999) cikke tanúsítja. A válság után viszont felgyorsult a heterogén szereplőket feltételező DSGE modellek fejlesztése. Létrejött a HANK modellcsalád (heterogenous agent New Keynesian), amelyek a válság előtti új-keynes-i DSGE modelleket egészítette ki heterogén háztartásokkal. A heterogenitás forrása az egyedi munkanélküliségi sokk okozta jövedelemcsökkenésekből adódó jövedelmi és vagyoni egyenlőtlenségek. A HANK modellek fejlesztését jelentősen megkönnyítette Krussel és Smith már idézett munkássága, akik már jóval a válság előtt kifejlesztettek egy olyan relatíve könnyen implementálható algoritmust, amivel racionális várakozások mellet lehet megoldani heterogén szereplős modelleket. A makroökonómusok már régóta felismerték az óvatossági motívum jelentőségét a fogyasztási/megtakarítási döntésekben: a kockázatkerülő háztartásokat nem csak a várható jövedelmük érdekli, többet takarítanak meg, ha bizonytalan a jövőbeli jövedelmük. Carroll (2001,2009) azt is megmutatta, hogy a makroökonómiai ingadozásokból adódó óvatossági megtakarítás nagysága nem szignifikáns, az óvatossági motívum akkor válik lényegessé, ha az egyes háztartások jövedelmét egyedi sokkok érik – ilyen például a munkanélküliség kockázatából adódó jövedelmi bizonytalanság. Tehát az óvatossági motívum hatásai vizsgálatánál figyelembe kell venni az egyedi háztartásokat, nem elégséges a reprezentatív háztarásra alapozott megközelítés. A fenti eredmények általános egyensúlyi hatásait vizsgálták Ravn és Sterk (2017a, 2017b) HANK modellek segítségével. Megmutatják, hogy az óvatossági motívum és munkanélküliség kölcsönhatása miképpen mélyíti el a recessziókat. Ez a mechanizmus segít megmagyarázni a válság utáni nagy recesszió (Great Recession) jelenségét is. A modellekben a következő öngerjesztő folyamat játssza a kulcsszerepet: egy kezdeti gazdasági visszaesés növeli a munkanélkülivé válás valószínűségét és a munkanélküliség várható hosszát, ezért a háztartások az óvatossági motívumból adódóan csökkentik a fogyasztásukat, ezért csökken az aggregált kereslet, ami további gazdasági visszaeséshez vezet, ami tovább növeli a munkanélküliségből adódó várható veszteségeket, ami tovább csökkenti a fogyasztási keresletet, és így tovább. Az egyedi jövedelmi sokkok és az óvatossági motívum másik következménye, hogy alacsony jövedelmi szintek esetén nagy lesz a háztartások fogyasztási határhajlandósága (marginal propensity to consume), azaz a folyó jövedelmük jelentős részét költik a fogyasztásra.[1] Kaplan és szerzőtársai (2014) ezt az eredményt azzal egészítik ki, hogy mindez nem csak az alacsony jövedelműekre jellemző, hanem olyan vagyonosabb háztartásokra is, amelyek főképpen illikvid eszközökben tartják a vagyonukat. Keynes munkássága nyomán tudjuk, hogy a költségvetési multiplikátor annál nagyobb, minél magasabb a háztartások fogyasztási határhajlandósága. Tehát a költségvetési politika gazdaságélénkítési potenciálja és a háztartások fogyasztási/megtakarítási döntései között szoros a kapcsolat. Ezt a kérdést vizsgálja Kaplan és Violante (2014) tanulmánya, heterogén háztartásokat tartalmazó DGSE modelljük segítségével számszerűsítik a költségvetési expanziók makroökonómiai hatásait. Megmutatják, hogy a 2001-es Egyesült Államokbeli adócsökkentés által indukált aggregált kereslet növekedéssel csak akkor lehet konzisztens a modell, ha figyelembe veszi mind a szegény, mind a gazdag magas fogyasztási határhajlandóságú háztartásokat. Ezek nélkül az indukált fogyasztás növekedés egy nagyságrenddel kisebb lenne. Kaplan és szerzőtársai (2016) egy, az előzőhöz hasonló szerkezetű HANK modellel a monetáris politika transzmisszióját elemzik. A reprezentatív háztartásos DGSE modellekben a monetáris politika csak a reálkamatlábon keresztül hat a háztartások fogyasztási döntéseire, azáltal, hogy befolyásolja a háztartások időbeli helyettesítési határrátáját. Ugyanakkor az empirikus vizsgálatok szerint a monetáris politikának ez a direkt hatása gyenge, tehát a reprezentatív háztartásos DSGE modellek nem képesek plauzibilisen magyarázatot adni a monetáris politika transzmissziójára. Ezzel szemben Kaplan és szerzőtársai HANK modelljében a monetáris politikának létezik egy indirekt hatása is: mivel a fentebb már tárgyalt okok miatt a modellben magas a háztartások fogyasztási határhajlandósága, ezért a monetáris politika a bérek és ezáltal a folyó jövedelem változásán keresztül is képes hatni a fogyasztásra. A szerzők megmutatják, hogy a monetáris politikának ez utóbbi indirekt hatása jóval erősebb, mint a reálkamatlábon keresztül kifejtett direkt hatás. Monetáris politikai szempontból a fogyasztók heterogenitása nemcsak a fentiek miatt érdekes. Wong (2019) mikroszintű adatbázison végzett empirikus vizsgálata szerint a háztarások heterogén módon reagálnak a monetáris politikai sokkokra: a fiatal háztartások megtakarításai erősebben reagálnak a kamatdöntésekre, mivel ők az átlagnál nagyobb arányban vásárolnak ingatlant jelzáloghitelre, ez pedig kamatlábérzékeny döntés. A szerző az empirikus eredményeket egy heterogén ágenses modell segítségével elemzi, és megmutatja, hogy ha a fix kamatozású jelzáloghitelekről változó kamatozásúra térnének át, akkor jelentősen csökkenne a monetáris politikai sokkokra adott reakciók heterogenitása, viszont nőne a monetáris politika hatása az aggregált fogyasztásra. Az általános vélekedés szerint a monetáris politika hatásmechanizmusa szempontjából a redisztribúciónak elhanyagolható a hatása. Ezt azt állítást kérdőjelezi meg Auclert (2019) tanulmánya. Képzeljünk el egy monetáris expanziót, aminek során a reáljövedelmek növekednek, nő az infláció, és csökkennek a reálkamatlábak. Ez a három hatás különbözőképpen érinti a különböző háztartásokat, és ha az egyes hatások nyerteseinek és veszteseinek különböző a fogyasztási határhajlandósága, akkor a redisztribúciónak aggregált szinten is lesz hatása. A modellel végzett numerikus szimulációk megerősítik ezt a sejtést, és demonstrálják, hogy a monetáris transzmisszió szempontjából szignifikáns hatása van a redisztribúciós csatornának. Auclert és Rognlie (2017) tanulmányukban az Egyesült Államokban az 1980-as évek óta növekvő jövedelemegyenlőtlenségek makroökonómiai hatásait vizsgálják. Modelljükben a magasabb jövedelemszintekhez alacsonyabb fogyasztási határhajlandóság tartozik és megmutatják, hogy a felső 1 % aránytalan gyarapodása az aggregált kereslet csökkenéséhez vezetett, ami 45-85 bázispontot magyaráz a hosszútávú reálkamatok csökkenéséből. Az eddig tárgyalt tanulmányok a jövedelmi és vagyoni egyenlőtlenségek makroökonómiai hatásaira fókuszáltak. Természetesen másfajta heterogenitások is érdekesek lehetnek, például heterogenitás a preferenciákban vagy a várakozásokban. Brzoza-Brzezina és szerzőtársai (2011) írásában az ezzel kapcsolatos irodalomról is található összefoglaló. Természetesen a háztartások heterogenitása mellett nem feledkezhetünk meg a termelési oldalról sem. A legtöbb makroökonómiai modell egy aggregált termelési függvénnyel reprezentálja a vállalati szektor technológiáját. Azonban az elmélettörténetben jártasak számára ismert, hogy az 1950-es, 1960-as évek Cambridge-Cambridge vitája (MIT, US vs. University of Cambridge, UK) során nyilvánvalóvá vált, hogy a termelési függvény koncepciója logikailag nem koherens, még a „jól viselkedő” neoklasszikus egyedi termelési függvényeket sem lehet feltétlenül egy „jól viselkedő” termelési függvénnyé aggregálni.[2] Pragmatikus okokból azonban a makroökonómusok kitartottak a termelési függvény koncepciója mellett, hiszen használható alternatív makroszintű elmélet nem született, a mikroszintű vizsgálatokat pedig akadályozta a megfelelő adatbázisok és a számítástechnikai kapacitás hiánya. Azonban ez a 2000-es évekre megváltozott, amint azt Rácz Olivérnek ebben a blogban publikált írása demonstrálja. Fontos eredmények születtek arra nézve, hogy a különböző mikroszintű technológiák interakciója milyen makroszintű viselkedést eredményez. A kutatások egyik legfontosabb meglátása az, hogy nemcsak az egyedi technológiák tulajdonságai, hanem a termelés hálózati struktúrája is számít az aggregált kimenetel szempontjából. A konjunktúra ciklusok (másnéven üzleti ciklusok) tanulmányozása szempontjából fontos eredmény, hogy egyedi sokkoknak is lehet aggregált hatása. Olyan a gyakorlat szempontjából érdekes eredmény is született, hogy a mért aggregált teljes tényezőtermelékenység (total factor productivity, TFP) milyen kapcsolatban van a mikroszintű technológiák TFP-jével és a hálózati struktúrával. Ennek az irodalomnak az áttekintése megtalálható Carvalho (2014) tanulmányában. Akit pedig a Cambridge-Cambridge vita modern értékelése és az aggregált termelési függvény problémájának egzakt formális elemzése érdekel, annak Baqaee és Farhi (2019) cikkét érdemes elolvasnia. A termelési oldal mikroszintű megalapozásának egy másik vonulatát foglalja össze Ghironi (2018) tanulmánya. Míg az előzőekben tárgyalt kutatások a termelésben résztvevő vállalatok számát fixnek tekinti, addig a Ghironi által ismertetett modellekben a vállatok endogén módon lépnek be a piacra, illetve hagyják el azt. Amint a fenti áttekintés demonstrálja, az elmúlt időszakban jelentős előrelépés történt a heterogén ágensek makroökonómiai modellezésében. Fontos, empirikusan is motivált problémákat sikerült mélyebben megérteni ezzel az eszköztárral. Ugyanakkor látszanak ennek az elemzési eszköznek a jelenlegi korlátai is: a tárgyalt modellek mindig csak a heterogenitás egy speciális fajtájárta fókuszálnak, vagy csak a háztartások, vagy csak a termelők egy bizonyos fajta heterogenitását jelenítik meg. Blogbejegyzés sorozatom első részében bevezettem a stilizált modellek fogalmát: azokat a makroökonómiai modelleket nevezem így, amelyek szándékoltan egyszerűek, a makrogazdasági jelenségeknek csak egy szűk körét, csak néhány stilizált tényt akarnak megmagyarázni. A stilizált modelleknek fontos szerepük van abban, hogy komplex jelenségek mögött meghúzódó különböző okokat el tudjuk különíteni egymástól, hogy a lényegest el tudjuk különíteni a lényegtelentől. Véleményem szerint a tárgyalt heterogén ágenseket tartalmazó makroökonómiai modellek a stilizált modellek körébe tartoznak azoknak minden erényével együtt. Ugyanakkor az sem vitatható, hogy lenne tudományos igény a stilizált modelleken való túllépésre. Nagyon fontos lenne látni, hogy a háztartási és a termelési oldalon megvizsgált relevánsnak talált heterogenitásoknak milyen az együttes hatása, interakcióba lépnek-e egymással valamilyen nem triviális módon, erősítik vagy gyengítik egymást, mik az általános egyensúlyi hatások. Akik olvasták korábbi bejegyzéseimet, nyilván sejtik a válaszomat arra kérdésre, hogy egyelőre miért nincsenek ilyen komplex többféle heterogenitást megjelenítő DGSE modellek. Ahogy a blogbejegyzés sorozat harmadik részében kifejtettem, a racionális várakozások feltevése nagysárendekkel bonyolultabbá teszi a modellek megoldását. Véleményem szerint jelenleg is ez a technikai korlát akadályozza a továbblépést a komplexebb modellek irányába. A jelenlegi megoldási algoritmusok és számítástechnikai kapacitás mellett, racionális várakozásokat feltételezve nem tudunk megoldani olyan modelleket, amelyekben a heterogenitásnak a legkülönbözőbb fajtái egyszerre vannak jelen. Tehát akárcsak a pénzügyi közvetítést megjelenítő DGSE modellek esetében, most is elősegítené a makroökonómia fejlődését, ha túllépnénk a racionális várakozások feltevésén. Mindezekkel együtt ismét leszögezném, hogy a heterogén szereplős makroökonómiai modellezés nagyon sokat fejlődött a válság óta. Az itt tárgyalt stilizált modellek fontos mechanizmusok mélyebb megértéséhez járultak hozzá. Még egyszer hangsúlyozom, egy modell stilizáltsága lehet erény is: következő blogbejegyzésemben azt fogom áttekinteni, hogy a válság óta miként járultak hozzá a stilizált makroökonómiai modellek a gazdaságpolitika újragondolásához. "
"199","Neszveda Gábor","Hiába a több száz éves hagyomány, még mindig rosszul számolják a hozamokat az amerikai és a legtöbb angolszász tőzsdén, aminek nagyon komoly pénzügyi hatásai vannak. A leggyakrabban használt hozamszámítás egyszerűen az árfolyamokat használja, és ez alapján a mai záróárat elosztja a tegnapi záróárral, és kivon belőle egyet. Tehát a piaci árak alapján számolja a változást. Bár egyszerű és intuitív, ez a számítási mód mégis alapvetően hibás. Hiszen az árfolyam nagymértékben változik az osztalékok miatt is. Például, ha egy cég 40 forintot fizet minden egyes részvény után, akkor ésszerű, hogy a részvények ára 40 forinttal csökkeni fog, mivel pontosan ennyivel kevesebbet ér maga a cég. Természetesen a befektető szempontjából ez nem probléma, hiszen pont ezzel a 40 forinttal gazdagabb lesz az osztalék kifizetés miatt. Viszont aki csak az árfolyamokat figyeli, azt a következtetést vonhatja le, hogy csökken az árfolyam, és valami gond van a céggel. Annak ellenére, hogy közismert ez az összefüggés, és az alapszintű pénzügyi tananyagban is szerepel, még mindig hibásan kezelik a világ legnagyobb tőzsdéjén is (Hartzmark és Solomon, 2018). Például az amerikai indexeket még mindig az árfolyamok alapján számolják ki, és nem számolják újra az osztalékfizetésekkel korrigálva. A hírcsatornák is az árfolyamváltozásokra koncentrálnak, és nem veszik figyelembe az osztalékokat. Ennek az egyszerű hibának köszönhetően számos területen alakulnak ki furcsa folyamatok (Hartzmark és Solomon, 2018). A legerősebb hatás, hogy az így rosszul számolt tőzsde indexek alulteljesítőknek tűnnek az osztalékfizetés napján a valósághoz képest. Ezzel összhangban az újságok is sokkal negatívabb hangvételűek az osztalékfizetések napján annak ellenére, hogy ez nem jelent rosszul teljesítést pénzügyi értelemben. De ennél is fontosabb következménye ennek a hibának, hogy például ezeken a napokon sokkal jobban teljesítőnek tűnnek a befektetési alapok, hiszen könnyebb túlteljesíteni egy olyan indexet (ami általában a benchmark), ami hibásan számolva kisebbnek tűnik. Ennek következményeképpen megnő a befektetési alapokba küldött pénz ezeken a napokon. Felmerülhet a kérdés, hogy nem lehet, hogy valamilyen más okozza ezt, és csak látszólag van a számítási hibának ekkora jelentősége. Hartzmark és Solomon (2018) vizsgálata alapján ennek minimális az esélye, mivel a legtöbb országban, mint például Kanadában, Kínában, Franciaországban, Hong Kongban vagy Mexikóban, ahol hasonlóan rosszul számolják az indexeket, ugyanezt a hatást tudták azonosítani. Ezzel szemben kevés, de néhány országban jól számolják az indexeket, mint például Brazília vagy Németország, és ott nem találtak ilyen összefüggést. Ezek az eredmények azt sugallják, hogy tényleg az indexek hozamainak hibás számítása okozza ezt a jelenséget. Érdekességképpen megjegyzem, hogy Magyarországon a BUX indexet megfelelően számolják az osztalékokkal együtt, bár Hartzmark és Solomon (2018) tanulmánya nem terjedt ki Magyarország vizsgálatára. "
"200","Világi Balázs","A válság előtti időszak modern makroökonómiájának a zászlóshajói a DSGE modellek[1] voltak, a válság azonban alaposan megtépázta a renoméjukat. Talán az volt a legsúlyosabb kritika velük szemben, hogy nem vették figyelembe a pénzügyi szektor működését. 2008 óta azonban a DSGE modellezés területén is nagyot fordult a világ. Intenzív kutatások indultak, és ma már csak a tájékozatlanság mondathatja bárkivel azt, hogy a DSGE modellek nem képesek a pénzügyi szektor viselkedését megjeleníteni, annak anomáliáit vizsgálni. A teljesség igénye nélkül felsorolnék néhány példát. A pénzügyi válságok okaival és makroökonómiai következményeivel foglalkoznak Gertler és Kiyotaki (2015), Boissay és szerzőtársai (2016) és Gertler és szerzőtársai (2017) tanulmányai. A pénzügyi szabályozási és makroprudenciális politikák hatásait vizsgálják De Walque és szerzőtársai (2010), Chadha és Corrado (2012), Arquié (2015), Clerc és szerzőtársai (2015) valamint Feve és Pierrard (2017). Az optimális monetáris és makroprudenciális politikák kapcsolata a tárgya Angeloni és Faia (2010), Barnea és szerzőtársai (2015) és Collard és szerzőtársai (2017) tanulmányainak. Általános célú gazdaságpolitikai szimulációkra tervezett, de a bankrendszert is megjelenítő modellek leírása taláható Bokan és szerzőtársai (2016) és Coenen (2018) tanulmányaiban. A nem-konvencionális monetáris politikák makorökonómiai hatásait elemzik Hilberg és Hollmayr (2011) valamint Gertler és Karádi (2012) írásai. A bankrendszer pénzteremtésnek makroökonómiai hatásai a témája Jakab és Kumhof (2019) tanulmányának. A témakörrel kapcsolatban érdemes még a következő szakirodalom-áttekintő tanulmányokat elolvasni: Brázdik és szerzőtársai (2012), Beck és szerzőtársai (2014), valamint Duncan és Nolan (2017). A fenti – szándékosan hiányos – felsorolásnak már csak a mérete is figyelemre méltó. De vajon a mennyiség együtt jár-e a minőséggel ebben az esetben? Érdemes ezzel kapcsolatban Freixas és szerzőtársainak (2014) a rendszerszintű válságokról és a makroprudenciális politikáról írt átfogó könyve harmadik fejezetének a 3.3 szakaszát idézni. Bár a szerzők elismerik az eredményeket, amiket a DSGE modellezők elértek az elmúlt tíz évben, súlyos kritikákat is megfogalmaznak a modellekkel kapcsolatban. Először is kiemelik, hogy a pénzügyi rendszert vizsgáló DSGE modellekben nem épül fel endogén módon rendszerszintű kockázat. A 2007-2008-as válság ismét ráirányította a fegyelmet arra a tényre, hogy a rendszerszintű pénzügyi válságok nem a semmiből jönnek, nem pusztán véletlen sokkok okozzák, hanem a pénzügyi intézményrendszer túlzott és endogén kockázatvállalása építi fel azt a rendszerszintű kockázatot, amely a válság során realizálódik. Ezzel szemben a DSGE modellekben a válságokat továbbra is egzogén sokkok okozzák. A fenti észrevételhez kapcsolódik a következő kritika. A DSGE modellekben nincs túlzott hitelkiáramlás, ami az empirikus vizsgálatok szerint jelentős mértékben hozzájárult a fent említett túlzott kockázatvállaláshoz. Éppen ellenkezőleg, a DSGE modellekben jellemzően még a válságmentes időszakokban is optimális vagy az optimálisnál alacsonyabb a hitelezés. Továbbá, a rendszerszintű válságok mechanizmusának leírásához fontos a pénzügyi rendszer komplexitását és annak bonyolult hálózati struktúráját figyelembe venni. Ez egyelőre teljesen hiányzik a DSGE modellekből, a pénzügyi rendszer megjelenítése még mindig túl sematikus. A fenti állításhoz kapcsolódik a következő kritikai észrevétel is. A DSGE modelleknek, mint általános makroökonómiai modelleknek éppen az lenne az előnye a parciális, csak bizonyos részpiacokra fókuszáló modellekkel szemben, hogy képesek megragadni egy-egy részpiaci eseménynek az általános, tovagyűrűző hatásait, illetve képesek megjeleníteni a visszahatásokat, és szimultán módon leírni mindezeknek a makroökonómiai következményeit. Sajnos a jelenlegi DSGE modellek nem képesek realizálni ezeket a potenciális előnyöket, éppen túlzó leegyszerűsítéseik miatt. Mindennek következményeként Freixas és szerzőtársai szerint a DSGE modellek még nem érettek arra, hogy megbízható alapját nyújtsák a makroprudenciális politikának, dacára annak, hogy nem kevés DSGE modell készült éppen ezzel a céllal, amint azt a fenti szakirodalmi felsorolás is alátámasztja. A fentieket érdemes egy konkrét példával, Boissay és szerzőtársai (2016) modelljével illusztrálni. A szerzők célja egy olyan nem-lineáris DSGE modell készítése volt, amely képes reprodukálni azt a jelenséget, hogy ha egy gazdaságot folyamatosan normál méretű sokkok érnek, akkor ez ugyan legtöbbször mérsékelt méretű ingadozásokhoz vezet, de ritkán — néhány évtizedenként — rendszerszintű pénzügyi válságot és mély recessziót okoz. A modellben a válságokat az okozza, hogy ha a befektetések várt hozama egy bizonyos szint alá esik, akkor drasztikusan csökken a bankrendszer tőkeáttétele és lényegében megszűnik a pénzügyi közvetítés. Ebből adódóan a megtakarítások nem jutnak el a leghatékonyabb beruházási lehetőségekhez, ami végül is recessziót okoz. A fentiek akár meggyőzőnek is tűnhetnek, de ha figyelmesen tanulmányozzuk a modellt a következő problémákkal szembesülünk. Egyrészt, az a mechanizmus, ami a modellbeli bankrendszer tőkeáttételének a csökkenéséhez és összeomlásához vezet, nagyon nem emlékeztetett arra, amit az empirikus tanulmányok leírtak a legutóbbi válság kapcsán. Brunnermeier (2009) írása világosan bemutatja azt a negatív likviditási spirált, amelyben a csökkenő tőkeáttétel pánikszerű eszközeladásokhoz (fire sale) vezet, ami leszorítja az eszközárakat, ami további tőkeáttétel csökkenésekhez vezet, és képes az egész pénzügyi rendszert megfertőzve egy kezdeti sokk hatásait aránytalanul felnagyítani. Boissay és szerzőtársai modelljében egy nagyon stilizált bankrendszer szerepel, ami nem képes megragadni az előbb tárgyalt komplex folyamatot, és helyette egy teljesen másik mechanizmus okozza a modellben a tőkeáttétel csökkenését. Továbbá Boissay és szerzőtársainál egy egzogén technológiai folyamat vezet az összeomláshoz: ha elég sokáig pozitív technológiai sokk éri a gazdaságot, akkor az átlagnál nagyobb beruházások miatt nőni fog a tőkeállomány. A nagymennyiségű tőke csökkenti a tőke határtermékét, de ezt kompenzálják a technológiai folyamatok és összességében nő a befektetések hozama. Ha viszont ezután a fellendülés után egzogén okból egy negatív technológia sokk éri a gazdaságot, akkor hirtelen lecsökkennek a hozamok, ami a bankrendszer összeomlását okozza. Ez a mechanizmus is nagyon távol van attól, amit a válságot megelőző folyamokról tudunk. A válságot nem egzogén technológiai sokkok okozták, hanem a túlzott kockázatvállalás. Boissay és szerzőtársai modellje pontosan illusztrálja Freixas és szerzőtársai kifogásait. A modellben nem endogén módon épülnek fel a válsághoz vezető kockázatok, normál időszakban a pénzügyi közvetítés optimális, ezért a modellben nem jeleníthető meg a túlzott hitelkiáramlás. A pénzügyi piacok parciális modelljei sokkal jobb leírását adják a komplex jelenségeknek, mint a modellben szereplő túlstilizált bankrendszer, és mindebből adódóan a modell nem alkalmas arra, hogy komoly makroprudenciális politikai következtetéseket vonjunk le belőle. Mindezek után már hallani is vélem a DSGE modellek védelmezőinek a szokásos ellenérveit, miszerint, a közgazdaságtan sokkal nehezebb helyzetben van, mint például a fizika, ahol lehet kísérletezni, és az adatok is sokkal jobb minőségűek, továbbá a gazdaság jóval bonyolultabb rendszer, mint amiket klasszikus fizika vizsgál. Ezért már az is nagy eredmény, hogy a DSGE modellezés elérte a jelenlegi állapotát, és természetesen szükség van a további fejlődésre, de ez csak fokozatosan, lépésről lépésre lehet. Bizonyos mértékig el tudom fogadni ezt a véleményt. A bevezetésben hivatkozott DSGE modellek mögött minden esetben komoly intellektuális teljesítmény van, és a modellek tárgyalt gyengeségei nem abból adódónak, hogy a készítőik tehetségtelenek, tájékozatlanok vagy gondatlanok. A modellek készítői jellemzően maguk is tisztában vannak a fentiekben tárgyalt problémákkal. Részükről nem a felismerés vagy a szándék hiányzik, hogy ezeket a problémákat orvosolják, hanem a közgazdaságtudomány fentebb említett sajátosságaiból adódik, hogy nagyon nehéz egy igazán jó modellt készíteni. Mindezeket elismerve, mégis van egy nagyon határozott ellenvetésem a fenti diagnózissal szemben. Ugyanis a nehézségek egy része nem a közgazdaságtan objektív korlátaiból adódik, hanem abból, hogy a DGSE modellezés gyakorlata továbbra is ragaszkodik egy megkérdőjelezhető feltevéshez: a racionális várakozásokhoz. Ezen a ponton kell visszakanyarodnom az előző blogbejegyzésemben tárgyalt témához, ahol amellett érveltem, hogy a DSGE modellekben alkalmazott, gyakran bántó leegyszerűsítések a racionális várakozások feltevés következménye. Azért van rájuk szükség, mert racionális várakozások mellett nagyon nehéz a modelleket megoldani, és erre csak akkor van esély, ha a modellek maguk kellően egyszerűek. Tehát a racionális várakozások tulajdonképpen egy „bonyolító” feltevés, amit egyébként szükségtelen, gyakran életszerűtlen és torzító egyszerűsítő feltevésekkel kell kompenzálni. Mindezt a gyakorlatban nagyon jól szemlélteti Boissay és szerzőtársai fentebb tárgyalt modellje: a modell készítői lényegében gúzsba kötve táncolnak – aki készített már DGSE modellt, az tudja értékelni, hogy milyen intellektuális energiákat mozgósítottak, hogy a racionális várakozások állította korlátok ellenére képesek legyenek egy relatíve értelmes modellt építeni. De mindezekkel az intellektuális erőfeszítésekkel sokkal komplexebb és realisztikusabb modellt is készíthettek volna, ha nem ragaszkodnak a szakma implicit elváráshoz, és nem építik be a racionális várakozásokat a modelljükbe. Való igaz, hogy a gazdaság komplexitása és a jó minőségű adatok hiánya miatt a makroökonómiai modellezés komoly kihívások elé állítja a kutatókat, de feleslegesen ne nehezítsük tovább az életünket! Meggyőződésem, hogy a DSGE modellezés képes lenne szintet lépni, ha megszabadulnánk a racionális várakozások feltételezés béklyójától. Nem vagyok naiv, tudom, hogy önmagában ez a lépés nem küszöbölné ki a makroökonómia minden problémáját, de ezáltal jelentős előrelépést lehetne tenni. A fenti megállapítást tovább is árnyalhatjuk. Eddig ugyanis azért érveltem a racionális várakozások ellen, mert szükségtelen technikai nehézséget okoz a modellezőknek. De természetesen legalább ennyire nyomós érv az, hogy a racionális várakozások a valóságnak egy nagyon torz leírása. Ma már bőséges empirikus evidencia támasztja alá ezt az állítást. Ennek kapcsán Gennaioli és Shleifer (2018) figyelemre méltó könyvét ajánlanám az olvasó figyelmébe, amelyben az elmúlt években végzett kutatásaikat foglalják össze. Egyrészt, bőségesen dokumentálják, hogy kérdőíves felmérések alapján a gazdasági szereplők várakozásait nem írja le helyesen a racionális várakozások hipotézis, mivel a szereplők szubjektív valószínűség-eloszlásukban permanensen alulbecsülik a kockázatokat fellendülések esetén. Másrészt, bizonyítják, hogy a 2007-2008-as válság szempontjából kulcsszerepet játszottak az ilyen módon képzett várakozások. Végül, empirikus eredményeik alapján megalkotnak egy elméleti modellt, ami alternatívája lehet a racionális várakozások megközelítésének. Mindez különösen annak a fényében érdekes, hogy a pénzügyi blokkal kiegészített DSGE modellek egyik legnagyobb hiányossága, hogy nem képesek megfelelően megragadni a pénzügyi ciklusok felívelő szakaszát, amikor a túlzott kockázatvállalás és hitelkiáramlás miatt felépülnek azok a kockázatok, amik a későbbi rendszerszintű válságot okozzák. Viszont, ha a racionális várakozásokat egy olyan empirikusan megalapozott várakozási sémára cserélnénk, mint például Gennaioli és Shleifer megközelítése, akkor egyrészt jóval komplexebbé tehetnénk a DSGE modelleket, mivel megszabadulnánk a racionális várakozásokból adódó technikai akadályoktól, másrészt az empirikusan alátámasztott alternatív várakozási séma lehetővé tenné, hogy a modellekben megjelenjen endogén módon a túlzott kockázatvállalás, mint a későbbi válságok fő oka. Összefoglalva, a válság után jelentős mennyiségű új DSGE modell született, amelyekben megjennek a pénzügyi közvetítés anomáliái. Azonban a racionális várakozások feltevésének köszönhetően ezeknek a modelleknek továbbra is komoly hiányosságaik vannak. Mivel túlzottan leegyszerűsítő módon írják le a pénzügyi szektort, ezért a makroprudenciális politikák numerikus finomhangolására nem alkalmasak. Legfeljebb stilizált modelleknek tekinthetők, de ilyen téren sem tűnnek jobbnak az egyszerű, parciális, részpiaci modelleknél. Ugyanakkor, ha a pénzügyi DSGE modellek megszabadulnának a racionális várakozásoktól, akkor a valóság megértésének egy jóval hatékonyabb eszközévé válhatnának. "
"201","Lehmann Kristóf","“The biggest immediate risks to the global economy right now are an even sharper than expected collapse in the long-term arc of China’s growth trajectory, and the huge uncertainty surrounding what comes next in the trade war.” Kenneth Rogoff, professor at Harvard University, former Chief Economist at the International Monetary Fund has been invited to Budapest by the MNB department of the Corvinus University of Budapest. In his interview given to Economania blog, he lists the main risks to the global economy and the predominant role of the US dollar. He also explains, how an efficient monetary policy can be conducted well below the zero lower bound. "
"202","Lehmann Kristóf","„A globális gazdaságra nézve jelenleg Kína növekedési pályájának a korábban vártnál erősebb korrekciója, valamint a kereskedelmi háború következő fázisait övező bizonytalanság jelentik a legnagyobb kockázatot” – hangsúlyozza Kenneth Rogoff, a Harvard Egyetem közgazdász professzora, a Nemzetközi Valutaalap korábbi főközgazdásza, aki a Budapesti Corvinus Egyetem MNB Tanszékének meghívására látogat Budapestre. Az MNB Tanszék blogjának, az Economaniának adott interjújában számba veszi a globális gazdasági kilátásokat övező fő kockázatokat, beszél a dollár nemzetközi dominanciájáról, valamint ismerteti, milyen előfeltételei vannak egy hatékony kamatpolitikának a negatív tartományokban. "
"203","Világi Balázs","Ahogy az előző blogbejegyzéseimben már említettem, a 2007-08-as válság után nagyon súlyos kritikák érték a DSGE modelleket, nem elsősorban azért, mert nem voltak képesek előrejelezni a válságot – ezt más eszközökkel sem sikerült –, hanem azért, mert még arra is alkalmatlanok voltak, hogy a válság kapcsán felmerült problémákat ex post elemezzék velük. A legsúlyosabb kifogás természetesen az volt, hogy teljesen hiányzik belőlük a pénzügyi közvetítő szektor megjelenítése, de erősen kritizálták a modelleket azért is, mert hiányzott belőlük a heterogenitás: mind a háztartási, mind a vállalati szektort reprezentatív szereplők jelenítették meg. Az elmúlt tíz évben intenzív kutatásokat végeztek, hogy ezeket a hiányosságokat kiküszöböljék, és ma már csak a témában tájékozatlanok állítják, hogy a DSGE modellek nem tudnak mit kezdeni a pénzügyi közvetítéssel és a gazdasági szereplők heterogenitásával. Mindezek ellenére továbbra is komoly vita folyik arról, hogy a DSGE modellkeret mennyire hasznos elemzési eszköz. Például a következő két tanulmány gyökeresen eltérő nézeteket fogalmaz meg ezzel kapcsolatban: míg Korinek (2017) továbbra is keményen kritizálja, Christiano és szerzőtársai (2018) teljes mértékben kiállnak a DSGE megközelítés mellett. Mivel ennek a blogbejegyzés sorozatnak a célja, hogy értékeljem a makroökonómia fejlődését a válság óta, természetesen én sem kerülhetem meg ezt a kérdést, és meg kell fogalmaznom a saját válaszomat. Azonban mielőtt előállnék a válaszommal, szükséges egy hosszabb módszertani kitérőt tennem, különben nem lesz feltétlenül érthető az álláspontom. Ezért most áttekintem, hogy véleményem szerint milyen következményi vannak a DSGE modellek egyik központi elemének, a racionális várakozások hipotézisnek. Tegyük fel, hogy egy általános makroökonómai modell egyenletei leírhatók a következő formában: xt = f(xet+1, xt-1,ɛt), ahol x a modell endogén változóinak a vektora, ɛ az egzogén tényezők (sokkok) vektora, a változók alsóindexei az időpontokra vonatkoznak, xet+1 vektor a t+1. időszakra vonatkozó t. időpontbeli várakozásokat jeleníti meg, f függvény pedig a modell egyenleteit foglalja össze. A fenti formula csak annyit állít, hogy a modell endogén változóinak a jövőre vonatkozó kimeneteleit az endogén változók múltban realizálódott értékei, a sokkok jelenlegi kimentelei és a várakozások határozzák meg. A modell működése szempontjából kulcsfontosságú, hogy mit tesz fel a modellező arról, hogy az xet+1 várakozások hogyan határozódnak meg. Első lépésben tekintsünk el a racionális várakozások hipotézistől. Tegyük fel, hogy a modellező egy olyan várakozási séma mellet dönt, ami formálisan a következő módon írható fel: xet+1 = g(xt-1, ɛt), tehát az endogén változókra vonatkozó várakozások a változók múltbeli értékeitől és a sokkok jelenben megfigyelt realizációitól függenek. A várakozásokat reprezentáló g függvény tetszőlegesen szofisztikált lehet. Hogyan oldható meg ez a modell, azaz, ha adva vannak a sokkok jelenlegi és az x múltbeli értékei, miként számolhatók ki az endogén változók jelenlegi realizációi? Ez a feladat koncepcionálisan rendkívül egyszerű, nem tartalmaz elvi nehézséget. Helyettesítsük be a modell általános formájába xet+1 helyére a várakozási sémát, ekkor xt = f(g ( xt-1, ɛt), xt-1, ɛt). Tehát xt csak az ismert múltbeli változóktól és a megfigyelt ɛt sokkoktól függ. Az ismert f és g függvények segítségével nincs elvi akadálya xt kiszámolásának. Ha f és g kellően egyszerű, akkor analitikusan is kifejezhetjük az xt -t meghatározó algoritmus. Ha f és g bonyolult, akkor lehet, hogy csak numerikus számításokkal kapjuk meg az eredményt, de ismét hangsúlyozom, hogy az eljárás nem tartalmaz semmilyen elvi nehézséget. Teljesen más a helyzet, ha racionális várakozásokat tételezünk fel. Először illusztrációképpen tekintsük azt a speciális esetet, amikor nincsenek véletlen sokkok a modellben, azaz ha, xt = f(xet+1, xt-1). Ebben az esetben a racionális várakozásoknak a tökéletes előrelátás felel meg. Azaz xet+1 = xt+1. De, hogyan számolható ki ilyenkor xt értéke? Hiszen xt -hez ismerni kéne már xt+1 értékét is. De xt+1 ismeretéhez szükség van xt ismeretére. A probléma körkörös jellege miatt a megoldás nem nyilvánvaló. De a matematika most is a segítségünkre siet. Az ilyen körkörös jellegű problémák megoldásai visszavezethetők az úgynevezett fixpontok[1] keresésére. A matematikában léteznek fixpontok létezését bizonyító tételek, és léteznek fixpont kereső algoritmusok. Az ilyen algoritmusok segítségével található egy olyan g* függvény, ami biztosítja, hogy xt+1 = xet+1 = g*(xt-1) teljesüljön.[2] Sajnos komplexebb, több dimenziós esetekben nagyon bonyolult tételek segítségével lehet bizonyítani a fixpont létezését (pl. Kakutani-féle fixpont-tétel) és a fixpont kereső algoritmusok is nagyon számításigényesek. Térjünk vissza az általános sztochasztikus estre! Ekkor a várakozások racionálisak, ha xet+1 = Et(xet+1), azaz a várakozások megegyeznek xt+1 egzakt matematikai várható értékével. Természetesen ebben az esetben is egy fixpont problémával állunk szemben, csak ez még bonyolultabb, mint a determinisztikus esetben. A megoldásként szolgáló fixpont egy függvénnyel fejezhető ki: xet+1 = Et(xt+1) = g*(xt-1, ɛt), ennek ismeretében pedig már kiszámolható xet+1 értéke, hiszen xt = f(g*(xt-1, ɛt), xt-1, ɛt). Természetesen ez a probléma nagyságrendekkel számításigényesebb, mint egzogén várakozások esetében, hiszen nemcsak az xt+1 = f(g*(xt-1, ɛt),xt-1, ɛt) formula numerikus értékét kell kiszámolni, hanem meg kell határozni magát a g* függvényt is, ami már önmagában rendkívül bonyolult feladat lehet. Minél bonyolultabb az f függvény, annál számításigényesebb g* meghatározása. Ha f nagyon komplex, akkor ráadásul nem is feltétlenül vagyunk képesek a fixpont egzisztenciáját bizonyítani, és semmi garancia nincs, hogy algoritmusaink valaha is konvergálni fognak. De ha mégis lenne a problémának fixpontja, a konvergencia akkor is nagyon időigényes lehet. Két megjegyzést fűznék a fentiekhez. Egyrészt, vegyük észre, hogy racionális várakozások esetén a kutató nem választhatja meg autonóm módon a várakozási sémát; g* formáját az f függvény, azaz maga a modellszerkezet határozza meg. Ezért is nevezik a racionális várakozásokat másképpen modellkonzisztens várakozásoknak. Másrészt, a racionális várakozások hipotézis abszurditására rámutat az a tény, hogy egy kicsit is bonyolultabb modell esetén a racionális várakozások megtalálása kifinomult matematikai ismereteket igényel, és rendkívül számításigényes. Gondoljunk bele a hipotézis elfogadása esetén implicite elfogadjuk azt, hogy a gazdaság minden szereplője – a nyugdíjas takarítóktól a sarki zöldségesen át az egyetemi makroökonómia professzorokig – pontosan ismeri a gazdaság szerkezetét és annak paramétereit (f ismerete), és birtokában van a szükséges matematikai és számítástechnikai tudásnak, ami g* kiszámolásához kell. Azaz mindenkiről olyan kognitív képességeket teszünk fel, ami ellentmond az emberi gondolkodás módjára vonatkozó empirikus kutatásoknak – lásd például a közgazdasági Nobel-díjas Kahneman (2012) könyvét. A DSGE modellezés hívei a racionális várakozások fent vázolt abszurditását általában negligálják, a számításigényességből adódó technikai problémákra pedig jellemzően azzal reagálnak, hogy mindez csak átmeneti probléma, a számítástechnika fejlődése mindezt megoldja, hiszen már ma is mennyivel bonyolultabb modelleket tudunk technikailag kezelni, mint az 1980-as években, amikor az első komolyabb racionális várakozásos modellek numerikus megoldási algoritmusait kidolgozták. Ez a hurrá-optimista megközelítése azonban hamis. Egyrészt, ugyanakkora számítástechnikai kapacitás mellet, mindig nagysárendekkel bonyolultabb modelleket oldhatunk meg egzogén várakozások – xet+1 = g(xt-1, ɛt) – esetén, mint racionális várakozásokat feltételezve. Másrészt, a gyakorlat azt mutatja, hogy még mindig rengeteg restriktív feltevésre van szükség a modellekben ahhoz, hogy képesek legyünk azokat racionális várakozások mellett megoldani, és nagyon nem úgy tűnik, hogy ez a belátható jövőben megváltozna. Az utóbbi állítást egy példával szeretném alátámasztani. A DSGE modellekben jellemző módon irreálisan egyszerű piacszerkezet tételeznek fel, vagy tökéletesen versenyző, vagy monopolisztikusan versenyző vállatokat. Ennek nagyon egyszerű oka van: ez az a két piacszerkezeti modell, ahol a vállalatoknak nem kell figyelembe venni a riválisaik lehetséges döntéseit. Minden egyéb realisztikusabb, oligopolisztikus piacszerkezeti modellnél a vállalatok viselkedését játékelméleti eszközökkel lehet megragadni. Márpedig a játékelméleti egyensúlykoncepciók szintén matematikai fixpont problémáknak feleltethetők meg. Tehát, ha egy racionális várakozásokat feltételező makroökonómiai modellben egy kicsit is szofisztikáltabb piacszerkezet építünk be, akkor még bonyolultabbá válik a már eddig is elég bonyolult fixpont problémánk. Sőt, ilyenkor az is könnyen bekövetkezhet, hogy a fixpont egzisztenciáját nem tudjuk bizonyítani. Ilyen esetben pedig természetesen semmi garancia arra, hogy a fixpont kereső algoritmusunk valaha is konvergálni fog. Sajnos mindez azt eredményezi, hogy a modern mikroökonómia 1970-es évek óta megszületett eredményeit szinte teljes egészében figyelmen kívül hagyja a makroökonómia, mivel azok túlnyomó többségükben játékelméleti megfontolásokon alapulnak. Ez persze éles kontrasztban van a modern makroökonómia önképével, ami azt hirdeti magáról, hogy „mikroökonómiailag megalapozott”. A példákat lehetne sorolni, de a tapasztalat azt mutatja, hogy a számítástechnika fejlődése ellenére még mindig, és valószínűleg a belátható jövőben is ahhoz, hogy egy DSGE modellt meg tudjunk oldani racionális várakozások mellett, egy csomó restriktív feltevéssel kell élnünk, mert csak ezáltal lesz a modellt reprezentáló f függvény kellően egyszerű ahhoz, hogy a racionális várakozások egzisztenciája garantálható legyen, és a megfelelő fixpont kereső algoritmusokkal képesek legyünk megtalálni azokat. Tulajdonképpen arról van szó, hogy a racionális várakozások egy „bonyolító” feltevés: a racionális várakozások hozzáadása olyan bonyolulttá teszi a modelleket, hogy ezt kompenzálni kell más egyszerűsítő feltevésekkel, különben nem tudnánk megoldani azokat.  Ezek után persze felvetődik a kérdés, hogy érdemes-e egy ilyen „bonyolító” feltevést hozzáadni a modellekhez, érdemes-e azt a „költséget” bevállalni, amivel a racionális várakozás hipotézis alkalmazása jár. Ilyen feltevéssel akkor érdemes élni, ha az általa generált előnyök kompenzálják az említett „költségeket”. Véleményem szerint a racionális várakozások hipotézis esetén az előnyök nem kompenzálják az általa okozott nehézségeket. Ha például erős érvek szólnának amellett, hogy a gazdasági szereplők valós várakozásait jól közelíti ez a feltevés, ezáltal az alkalmazásával nő az esély, hogy a modellek jobban magyarázzák a valóságot, akkor érdemes lehetne bevállalni a „költségeket”. Ezzel szemben erős érvek szólnak amellett, hogy a gazdasági szereplők várakozásainak alakulását nem jól írja le ez a hipotézis, hiszen extrém kognitív képességeket tételez fel. Összegezve: a racionális várakozások egy felesleges bonyolító feltevés, ami olyan technikai nehézségeket okoz, aminek megoldására a DSGE modellekben amúgy fölösleges egyszerűsítő feltevéseket kell bevezetni. Ezért a racionális várakozások hipotézis a DSGE modellek fejlődésének legfőbb gátja. Ebből adódóan úgy gondolom, a makroökonómiai modellezés fejlődését nagyban elősegítené, ha megszabadulnánk ettől a hipotézistől. Mindezek után a figyelmes olvasó felvetheti, hogy továbbra sem adtam egyenes választ arra, hogy miként értékelem a DSGE modellek legújabb generációját. A választ nem akarom megkerülni: ez lesz a következő blogbejegyzéseim témája. "
"204","Kolozsi Pál Péter","Idén október 10-én lenne 120 éves Wilhelm Röpke, német-svájci közgazdász, a német szociális piacgazdasági modell egyik elméleti megalapozója. Röpke 1899-ben született Schwarmstedtben, orvoscsaládban. A náci hatalomátvétel után, 1933-ban Törökországba emigrált, hogy onnan 4 évvel később Genfbe költözzön. Itt halt meg 1966-ban. Röpke egyike azoknak a közgazdászoknak, aki a gazdaságot hangsúlyosan nem önmagában, hanem a társadalmi rendszer egyik alrendszereként értelmezte. Magyarországon művei nem képezik kiemelt részét az egyetemi tanulmányoknak, sőt nemzetközi hírnevéhez és elismertségéhez képest könyveinek magyar fordításai is kifejezetten nehezen érhetők el. Jelen bejegyzésben a „gazdasági humanizmus” képviselőjétől, az ordoliberlizmus atyjától közlünk néhány olyan gondolatot, amelyek talán a 21. század elején is segíthetnek a gazdasági-társadalmi folyamatok és kihívások közötti eligazodásban – hangsúlyosan a teljesség igénye nélkül és fenntartva, hogy lehetséges, hogy egyes gondolatai, illetve a nyelvezet talán inkább kötődik a múlthoz, mint a jelenhez és a jövőhöz. Az alábbiakban a „Harmadik út – korunk társadalmi válsága” (1942), illetve az „Emberséges társadalom – emberséges gazdaság” című visszatekintő válogatáskötetből (2000) közlünk részleteket. Vigyázat, szubjektív gyűjtés következik! Mi kell a jól működő piacgazdasághoz? „A piacgazdaságnak nem akármilyen, hanem emberileg, társadalmilag adott táptalajon kell nőnie. Ebben a környezetben meghatározott hozzárendelési viszonyok uralkodnak, amelyek szabadságon, spontaneitáson és szabad összehangoláson alapulnak. Ezek az erők a piacgazdaság feltételei mindenütt a társadalomban. Olyan emberekre épít, akik erre készek és akik ebben a szellemben nevelkedtek. Azt is elfelejtik, hogy a piacgazdaság nem egy, hanem két oszlopon áll. Nem csak a szabad árakon és a versenyen alapszik. Ennek az oszlopnak a létét a piacgazdaság új hívei – nem szívesen ugyan -, de elismerik. A másik oszlop a tulajdon.”  „A piacgazdaság olyan gazdasági rend, amelynek egy bizonyos társadalmi és erkölcsi rend felel meg. (…) E gazdasági rend természetes helye ott van, ahol megvan az egyéni törekvés, a felelősségvállalás, az élettervezés, a tulajdonban gyökerező függetlenség, a mérlegelés, a számítás, a takarékoskodás, a jövőről való gondoskodás. Szükséges hozzá az is, hogy az egyén megfelelően kapcsolódjon a családhoz, a nemzedékekhez, a természethez.”  „A piacgazdaságnak szilárd keretre van szüksége, amelyet a rövidség kedvéért antropológiai-szociológiai keretnek nevezünk. Enélkül a keret nélkül a piacgazdaság lehetetlen. Más szóval: a piacgazdaság nem minden. Egészséges és teljesítményre képes társadalomban megvan a nélkülözhetetlen helye. Ezen belül kell tisztának és zavarmentesnek lennie.” Miért fontos a vállalkozó? „Hangsúlyoznunk kell, hogy a vállalkozó a piacgazdaság tulajdonképpeni hordozója és exponense. Ezzel azt is kijelentettük, hogy ő a kollektivista gazdasági bürokrata ellenpólusa. Ő áll a piacgazdaság hihetetlenül bonyolult folyamatának gyújtópontjában”. Van-e élet a gazdaságon kívül? „A régi, liberális, „kapitalista” gondolkodók és cselekvők sarkalatos hibája volt, hogy a piacgazdaságot önmagában nyugvó és automatikusan lezajló folyamatnak tekintették. Nem vették észre, hogy a piacgazdaság a társadalmi életnek csak egy szűk tartománya, amely olyan környezetben helyezkedik el, amelyben az emberek nem versenytársak, termelők, üzletemberek, fogyasztók, szakszervezeti tagok, részvényesek, takarékoskodók és beruházók, hanem egészen egyszerűen: emberek. Emberek, akik nem csak kenyérrel élnek, családtagok, szomszédok, egyházközségi tagok, hivatali kollégák, községük polgárai, húsból-vérből való emberek, örök emberi gondolatokkal és érzésekkel, akik az igazság, tisztesség, segítőkészség, közösségi szellem, béke, rendesen elvégzett munka, a szépség és a természet békéje iránt érzékkel bírnak.” Tömeg és koncentráció „Két olyan dolog van, amely az egészséges és emberséges általános rendre minden másnál ártalmasabb: a tömeg és a koncentráció. Az egyes embere felelőssége és önállósága, amely egyensúlyban van a közösséggel, jószomszédi gondolkodás és valódi polgári beállítottság – mindez szükséges ahhoz, hogy azok a közösségek, amelyekben élünk, az emberi méreteket ne haladják meg. Ez csak kis vagy közepes, egyszóval áttekinthető méretekben lehetséges.” Gazdaságpolitikai alapelvek „Első pontunk – a versenyrendszer – nem konzervatív, hanem igenis forradalmi jellegű. Lényege a monopóliumellenes politika, mégpedig annak valódi gyökeres formája, amely a monopóliumokat nem eltűrni és ellenőrizni, hanem letörölni akarja.”  „A laissez-faire elvnek is hátat fordítunk. Így jutunk a második ponthoz. Az életképes és megfelelő piacgazdaság nem úgy keletkezik, hogy következetesen semmit sem teszünk. Ne felejtsük el, a piacgazdaság mesterséges képződmény, a civilizáció szülötte. A politikai demokráciához abban is hasonlít, hogy létrejötte igen nehéz és nagyon sok olyan föltétele van, amiért meg kell küzdenünk. Ily módon a pozitív gazdaságpolitika széleskörű, sok tevékenységet igénylő programjára van szükség.” „Most pedig leverhetjük a földbe a harmadik cölöpöt, amellyel már szembetűnőbben eltávolodunk a hagyományos és szűkebb értelemben vett gazdaságpolitikától. Ezt a gazdasági szerkezet szabályozását célzó politikának („Strukturpolitik”) nevezhetnénk. Ez ugyanis a piacgazdaság szociális föltételeit nem fogadja el adottnak, hanem meghatározott céllal meg akarja azokat változtatni.” „Nem a könyveket és az elméleteket, hanem a valóságot kell tekintetbe vennünk. Ez a valóság viszont azt mondja, hogy a teljesen racionalizált és megszervezett társadalom nem maradhat fenn tartósan. Vagy kollektivizmusba vagy anarchiába vagy valami olyasmibe torkollik, amely egyszerre mind a kettő. A piacgazdaság olyan gazdasági rendszer, amelyen egész társadalmi vagy kulturális rendszerünk áll vagy bukik (…) A piacgazdaságot csak az azt támogató társadalompolitikával lehet fenntartani.” „Zökkenőktől mentesen csak akkor tudunk utazni, ha 1) az út sima, és 2) kocsink rugózása jó. (…) Attól kell tartanunk, hogy a gazdaság útjain a jövőben mély lyukak keletkeznek. Ennek megfelelően a gazdasági életben is gondoskodnunk kell a jó rugózatról. Arra kell törekednünk, hogy az egyének képesek legyenek a lökések kiegyenlítésére. Ezzel a konjunktúrapolitikán túlmutató általános politika körvonalai kezdenek kibontakozni. Azé a politikáé, amely proletarizálódott és centralizált tömegtársadalmunkat decentralizált és proletár jellegétől megszabadított társadalommá alakítja. Ha sikerül az embereket rávezetni arra, hogy magukról gondoskodjanak, tulajdont szerezzenek, kialakuljon és erősödjék az egészséges középréteg, akkor a társadalom érzékenysége és labilitása csökken, és bekövetkezik a társadalom rugózatának megerősödése. Ennek segítéségével a gazdaság legerősebb sokkjait is pánik, elnyomorodás és demoralizálódás nélkül fel lehet fogni.” "
"205","Világi Balázs","Az 1930-as évek nagy gazdasági válsága (Great Depression) váratlanul érte a közgazdász szakmát, de a válság hatására – elsősorban Keynes munkásságának köszönhetően – megszületett egy új tudományterület, a makroökonómia, és a gazdaságpolitikát is új elvek mentén kezdték alakítani – gondoljunk például a New Deal-re. Közismert, hogy a 2007-08-as pénzügyi válság hasonlóképpen váratlanul érte a tágabb értelemben vett közgazdász szakmát. Nemcsak a kutató közgazdászokat, hanem a piaci elemzőket, a pénzügyi befektetőket, a jegybankárokat és a kormányzati gazdaságpolitikusokat is meglepte a válság bekövetkezése és az azt követő recesszió. A válság után széleskörű volt az igény a pénzügyi és makroökonómiai modellek, valamint a gazdaságpolitikai gyakorlat újragondolására. Ugyanakkor az 1930-as évekhez képest most sokkal kevésbé radikális fordulat következett be a közgazdasági gondolkodásban. Ennek fő oka az, hogy – szemben azzal a leegyszerűsített képpel, miszerint a makroökonómiai és pénzügyi kutatások teljesen tévúton jártak – nem kevés olyan elméleti és empirikus eredmény született már 2007 előtt is, amelyekre támaszkodni lehetett, és nem kellett egy teljesen új paradigmát felépíteni. Az tény, hogy a válságot megelőző makroökonómiai kutatások zászlóshajói, a DSGE modellek nem voltak alkalmasak a rendszerszintű pénzügyi krízisek és azok következményeinek elemzésére, de a makroökonómia és a pénzügyek kevésbé szem előtt levő területein léteztek olyan kutatások, amelyek alapot nyújtottak az újragondoláshoz. A gazdaságpolitikában hasonló volt a helyzet: a domináns nézetrendszerre, a neoliberális gazdaságpolitikára támaszkodva nem lehetett megfelelő válaszokat adni a válság kihívásaira. De részben a régi keynesi elvekhez visszanyúlva, részben újabb kutatásokra támaszkodva viszonylag gyorsan szignifikáns gazdaságpolitikai fordulatot lehetett végrehajtani. Mindebből adódóan a gazdaságpolitika sokkal hatékonyabban tudott reagálni, mint az 1930-as években. A következőkben röviden, a teljesség igénye nélkül áttekintem, hogy milyen, már meglevő kutatási eredményeket lehetett hasznosítani a válság után a makroökonómia újragondoláshoz. A válság előtt kétségtelenül az a nézet dominálta a közgazdasági gondolkodást, hogy a pénzügyi piacok alapvetően hatékonyan végzik a munkájukat, és csak minimálisan kell őket szabályozni. De ez nem jelenti azt, hogy teljességgel hiányoztak az olyan kutatások, amik a pénzügyi piacok tökéletlenségével és a pénzügyi váláságokkal foglalkoztak. Erre találunk példákat a főárami közgazdaságon belül, lásd például Glenn (1991), illetve a főáramon kívül, például Minsky (1992). Érdemes Rajan (2005) írására is felhívni a figyelmet, aki az akkori többségi konszenzussal szemben felhívta a figyelmet a pénzügyi innovációk veszélyeire, arra, hogy ezek az újítások miként visznek instabilitást a pénzügyi rendszerbe. A rendszerszintű pénzügyi válságokat jellemzően eszközár buborékok felépülése előzi meg. A buborékok hatásmechanizmusának a vizsgálata sem hiányzott a makropénzügyi kutatásokból. Például Blanchard és Fischer (1989) haladó szintű makroökonómia tankönyve a teljes 5. fejezetét ezen kutatásoknak ismertetésének szenteli. Viszont a később népszerűvé váló Romer (1996) féle haladó tankönyvben már említés sem esik a buborékokról, ami jó indikátora annak, hogy a kutatások fókusza miként mozdult el. Bár az eszközár buborékok vizsgálata háttérbe szorult, nem szűnt meg – erre példa a ma már Nobel-díjas Shiller (2005) könyve is. Fontos megemlítenünk Claudio Borio és munkatársainak a munkásságát a BIS-ben, ők folyamatosan felhívták a figyelmet a túlzott hitelkiáramlás szerepére a rendszerszintű kockázatok felépülésében. Bár a legfejlettebb gazdaságokban az 1930-as évek után nem volt jellemző a rendszerszintű pénzügyi válságok előfordulása egészen 2007-ig, a fejlődő világban annál inkább. Gondoljunk csak Mexikó 1994-es valutaválságára, vagy az 1997-es kelet-ázsiai pénzügyi válságra. Ebből adódóan bár a makroökonómia kutatások fő fókusza nem foglalkozott a pénzügyi válságokkal, a nyílt gazdaságok és fejlődő gazdaságok makroökonómiája nyilván nem hanyagolhatta el ezt a területet. Lásd például Krugman (1995, 1998) munkáit. Ebben a kontextusban szintén meg kell említeni Guillermo Calvo, Enrique Mendoza és Carlos A. Végh kutatásait a University of Maryland-en. A 2007-2008-as válság eseményeinek megértéséhez különösen fontos Diamond és Dybvig (1983) bankpánik modelljének az ismerete, hasonlóan érdekes ebben a kontextusban Allen és Gale (2007) munkája. Bár a Diamond-Dybvig modell a klasszikus bankpánikok modellje, Gorton (2010, 2012) könyvei világosan alátámasztják, hogy a 2007-2008-as válságban az eszközár buborék kipukkanása után hasonló likviditási válság ment végbe új köntösben. A bankbetétesek rohama helyett a pénzügyi piacokon következett be a válság – ennek nagyon jó leírása található Brunnermeier (2009) és Shin (2009) tanulmányaiban. Geanakoplos (2010) munkája nagyon jó áttekintése a tőkeáttétel (leverage) szerepének a rendszerszintű kockázatok felépülésében, illetve az azt követő összeomlás során. Bár mint említettem, a DGSE modellek fejlesztése során a pénzügyi súrlódások tanulmányozása teljesen háttérbe szorult, néhány kivétel azért ebben is akadt. Bernanke és szerzőtársai (1999), valamint Iacoviello (2006) tanulmányaiban DSGE modellek segítségével elemzik a tőkeáttétel szerepét a makroökonómiai fluktuációkban. Ma már azzal is tisztában vagyunk, hogy a 2007-2008-as pénzügyi válság nem vezetett olyan mély depresszióhoz, mint az 1930-as években, de a válság okozta recesszió elhúzódó volt, különösen Európában. Ennek megértéséhez sokat segít a likviditási csapda koncepciója, amit először Keynes fogalmazott meg, de utána évtizedekig úgy gondolták, hogy ez a modern gazdaságokban nem releváns kérdés. Ezzel a nézettel ment szembe Krugman (1998) tanulmánya, ami Japán 1990-es évekbeli stagnálása kapcsán újra felhívta a figyelmet erre a jelenségre. Krugman nyomán pedig több szerző elkezdte vizsgálni, hogy mit tehet a gazdaságpolitika, ha egy esetleges likvidtási csapdában a nominális kamatláb zéró alsó korlátja effektívvé válik, lásd például Eggertsson (2003), Eggertsson és Woodford (2003) tanulmányait. Véleményem szerint a fenti nem teljeskörű áttekintés kielégítően demonstrálja, hogy a 2007 előtti kutatási eredmények megfelelő alapot biztosítottak a makroökonómia és a makropénzügyek újragondolásához. Ez persze nem azt jelenti, hogy ez a feladat könnyű lenne. Egyrészt a régebbi kutatásokban megjelenő gondolatokat adaptálni kell a konkrét új helyzetre, szükséges őket aktualizálni, modernizálni. Másrészt ezek a kutatások jellemzően egy-egy részterülettel foglalkoztak; ha makroökonómiai szempontból akarjuk őket hasznosítani, akkor ezeket a részterületeket szintetizálni kell. Hogy mindez mennyire volt sikeres? Ezt elemzem az ezt követő blogbejegyzéseimben. "
"206","Tapaszti Attila","A kereskedelmi háborúnak – akárcsak a valós hadviselésnek – megvannak a hagyományos fegyverei és stratégiái: vámok, „ellenvámok”, adminisztrációs – piacra lépést nehezítő – szigorítások, külföldi cégek kizárása a hazai piacról és így tovább.  Jelenleg ezen eszközök bevetését látjuk globálisan, természetesen elsősorban az USA és Kína relációjában. A közös pont ezekben az eszközökben, hogy elsősorban az áruk és szolgáltatások áramlásának megváltoztatását kívánják elérni, közvetlenül a folyó fizetési mérleg elemeire fókuszálva. Azonban nem szabad elfelejtenünk, hogy a fizetési mérlegnek csak az egyik oldala a folyó fizetési mérleg, a másik oldal, a tőkemérleg[1] a kereskedelmi háborúban eddig „érdemtelenül” kisebb hangsúlyt kapott[2]. Mi köze a tőkemérlegnek ehhez az egészhez?  A tőkemérleg leegyszerűsítve – ahogy azt a neve is sugallja –az országok közti adott időszak alatt bekövetkező tőkeáramlást mutatja (FDI, portfólió befektetések, spekulációs flow stb.). A tőkemérleg és a folyó fizetési mérleg (plusz a jegybanki tartalékállomány változása) eredője 0, azaz a folyó fizetési mérleg egyenlege megegyezik a tőkemérleg egyenlegével (ellenkező előjellel természetesen) Például az USA folyó fizetési mérlege negatív, míg tőkemérlege pozitív, azaz a külföldiek több amerikai eszközt vesznek, mint amennyi külföldi eszközt az amerikaiak. Hagyományos felfogásban ezzel a „túlköltekező” (export < import) amerikai állampolgárok fogyasztását finanszírozza a külföld (ez mutatkozik meg a pozitív tőkemérleg-egyenlegben). A tőkemérleg és a folyó fizetési mérleg egyenlősége azonban automatikus. Innen logikailag az is következik, hogy a szufficites tőkemérleg egyenlegének beavatkozásokkal történő csökkentése (például a tőkekontroll egyes formái, tőkeáramlásra történő adók kivetése) automatikusan csökkenti a folyó fizetési mérleg deficitét, ez pedig pontosan az elérendő cél a kereskedelmi háborúban. A tradicionális felfogásban a folyó fizetési mérleg a hajtóerő, míg a tőkemérleg alkalmazkodik és szükség esetén finanszírozza a hiányt – vagy pluszos folyó fizetési mérleg esetén finanszírozza a külföldi fogyasztást. Ebben a gondolkodási keretben a tőkemérlegen keresztüli beavatkozásoknak nincsen túl sok létjogosultsága, hiszen a folyó fizetési mérleg hiányt futó ország esetleges tőkeáramlást nehezítő lépései többnyire csak kedvezőtlenebb helyzetet eredményeznének. Például: gyengülő deviza, magasabb finanszírozási költség – ezek pedig visszafognák a beruházásokat és a fogyasztást. A kérdés, hogy ez valóban így van-e? Attól függ, hogy mi az ún. driver, mi a hajtóerő. Ahogy a múltban, úgy továbbra is a kereskedelmi mérleg tételeinek deriváltja a tőkemérleg? Vagy mára már a globális tőkeáramlások mérete és iránya vált meghatározóvá és a folyó fizetési mérleg alakulása ennek csak következménye? Fontos, hogy ez a vita nem teljesen eldöntött, de egyre több jel utal a tőkeáramlások lényegesebb szerepére, különösen az USA esetében. (Például Ben Bernanke „savings glut” elmélete is ezt támasztja alá, amely a globálisan felhalmozódó megtakarítások amerikai piacon történő kicsapódásának negatív hatásait taglalja.) Miben különleges az USA, ami miatt a tőkemérleg oldali beavatkozás logikus döntés lehetne?  Míg a reálgazdaság területén a világ több pólusúvá vált (az amerikai GDP hozzávetőlegesen csak a globális 24 százalékát teszi ki) addig a pénz- és tőkepiacokon messze nagyobb az amerikai eszközök szerepe. Például a globális devizatartalékok 61 százaléka amerikai dollárban denominált eszközöket jelent, a teljes globális részvénypiaci kapitalizáció több mint 40 százalékát (a fejlett piac közel 60 százalékát) az amerikai piacok teszik ki, valamint egyes kalkulációk szerint a globális ún. safe-haven kötvényállomány 55-60 százalékát az amerikai állampapírok képezik jelenleg. Ezen túl a dollár külkereskedelemben betöltött szerepe is megkérdőjelezhetetlen. A korábbi évek várakozásaival szemben – ahol a reálgazdaság több pólusúvá válását a pénzpiacokra is kiterjesztették – a dollár és az amerikai eszközök szerepe még nőtt is az elmúlt időszakban. Ennek oka az ország kivételes ún. soft-power-jében (intézményi- és szabályozási háttér, oktatás, hagyományok stb.) keresendő, amelynek köszönhetően USA a világ legszélesebb és legmélyebb tőkepiacával és első számú tartalékdevizájával bír. E jelenségnek elsősorban az előnyeit szokásos hangsúlyozni („exorbitant privilege”), ugyanakkor a hátrányaival is számos szakértő foglalkozott már (ún. Triffin dilemma[3]). Utóbbi leegyszerűsítve: az amerikai gazdaság felszívja a globális megtakarítások jelentős részét (pozitív tőkemérleg), ez viszont a kialakuló alacsonyabb kamatokon és az ezért növekvő hiteleken keresztül pörgetheti a belső fogyasztást, eszközár buborékot okozhat stb., továbbá a dollárerősödésen keresztül a folyó fizetési mérleg tartós hiányához vezet. Az amerikai gazdaság így globálisan „puffer” szerepet tölt be, ezért, ha egy adott ország a belső kereslet csökkentésén keresztül (például a reálbérek befagyasztásával) igyekszik a versenyképességét javítani, úgy a keletkező megtakarítási többlet jellemzően USA-ban csapódik ki. Ez természetesen akár előnyös is lehetne, amennyiben jelentős mennyiségű produktív beruházás tőkehiány miatt nem valósulna meg, vagyis ha a belső megtakarítások nem finanszíroznák a beruházási igényt, vagy más szavakkal: ha az USA-nak technológiai, innovációs transzferre lenne szüksége – ennek azonban aggregált szinten nincsen jele. A fenti gondolatokat összefoglalva elmondható, hogy USA a reálgazdaság méretén messze túlmutató tőkepiaci szerepének egyik legfontosabb következménye a folyó fizetési mérleg hiánya. A kereskedelmi háborúban ezért valószínűleg jelentős mozgástér nyílhatna a tőkemérleg oldali beavatkozásra. Lehetséges lépések?  A szabad, korlátlan és súrlódásmentes tőkeáramlás nem kizárólag előnyös volta nem tekinthető újdonságnak; különösen az 1997-ben bekövetkezett ázsiai válságot követően ismerte ezt fel a fejlődő országok egy jelentős hányada[4]. Ugyanakkor a fejlett országokban ez a kérdés nem került napirendre, ami abból is eredhet, hogy korábban ezen országok főként haszonélvezői voltak a szabad tőkeáramlásnak. Ez a narratíva azonban – ha nagyon lassan is – változni látszik, aminek előszele lehet az amerikai szenátorok által benyújtott javaslat, amely egy, a külföldi tőkebeáramlást érintő egyszeri illeték kivetését szorgalmazza (Market Acces Charge – MAC), ezzel drágítva az amerikai eszközökhöz való hozzáférést. Az illeték aktuális szintjét elképzelésük szerint a Fed határozná meg az adott reálgazdasági helyzetnek megfelelően, amellyel a fenti gondolatmenetnek megfelelően egy kiegyensúlyozottabb folyó fizetési mérleget és előnyösebb gazdasági struktúrát lehetne elérni. A MAC egyszeri díj lenne, ezért elsősorban a rövid távú tőkerámlásokat érintené drasztikusabban, míg a hosszú távú befektetések esetében a hatása elenyészőbb lenne, ugyanis sok évre oszlana el a díj. Fontos kiemelni, hogy közel sem biztos, hogy a közeljövőben bármilyen tőkemérleget érintő intézkedés tényleges „bevetése” meg is történik, különösen az ellenérdekelt lobbicsoportok tevékenysége miatt. Azonban a politikai és szakmai közbeszéd változása a kereskedelmi háborúban is hozhat váratlan fordulatokat. "
"207","Világi Balázs","Közismert, hogy a 2007-08 válság rákényszerítette a makroökonómia tudományát az addigi modellek és elméletek újragondolására. Ez a folyamat még ma is tart – hogy mennyire sikeres arról megoszlik a szakma véleménye. Az Oxford Review of Economic Policy folyóirat 2018, 34(1-2)-es tematikus számában a makroökonómia legkiválóbb művelőit kérték fel, hogy értékeljék a megelőző tíz év fejleményeit, és a vélemények erősen divergáltak. Két szélsőséges példa: Ricardo Reis (2018) szerint a makroökonómiai kutatások a legjobb úton haladnak, míg Joseph Stiglitz (2018) továbbra is hevesen kritizálja a makroökonómia állapotát. Mivel én magam is aktívam részt vettem hasonló vitákban – lásd például Világi (2009, 2012) –, nagy örömmel vettem a felkérést, hogy csatlakozzak az Economania blog csapatához, hogy immár több mint tíz év tapasztalatát összegezve ismét kifejthessem a véleményemet a témáról. Viszont hamar kiderült, hogy az ezzel kapcsolatos gondolataimat nem tudom egyetlen blogbejegyzés keretei között kifejteni, ezért nem teljesen szokványos módon egy hosszabb bejegyzés sorozatban fejtem ki a véleményemet. Első lépésben, mielőtt rátérnék a saját értékelésemre, szükséges egy módszertani kitérőt tennem, különben nem feltétlenül lesznek érthetők az értékelési szempontjaim. Ezért röviden áttekinteném, hogy szerintem mi a matematikai formában kifejezett modellek szerepe a közgazdaságtanban, és miként érdemes ezeket a modelleket értelmezni. Gyakran felmerül a kérdés, hogy mi szükség van modellekre egy gazdasági jelenség leíráshoz, mikor ugyanazt a mechanizmust, amit a modell kifejez, szóban, verbális analízissel is le lehet írni. A legtöbb esetben azonban csak látszólagos, hogy a modell alapú és a verbális analízis egyenértékű. Ha egy gazdasági problémát egy modell segítségével megfogalmazunk, majd abból a matematika szabályait betartva következtetést vonunk le, akkor az egy logikailag konzisztens, ellentmondás mentes következtetés lesz. Azon lehet vitatkozni, hogy a kérdéses modell értelmes reprezentációja-e a gazdaságnak, de ha a matematikát helyesen alkalmazzuk, akkor azt nem lehet vitatni, hogy a modell feltételeiből logikus következtetéseket vontunk le. A verbális analízis viszont mindig szükségszerűen pontatlanabb, pongyolább. Hiába próbálunk a legpontosabban fogalmazni, gyakran észrevétlenül elsikkadnak olyan apró részletek, ellenmondások, amelyek lényegesek lehetnek, de a szóbeli kifejtés elfedi ezeket. Matematikai modellezés esetén ilyen nem fordulhat elő. Tehát a modelleknek, ha más nem, annyi hasznuk van, hogy az elméletek konzisztenciáját, ellentmondás mentességét ellenőrizni lehet velük. Mivel a verbális elemzések természetükből adódóan pontatlanabbak, esetükben a modelleknél sokkal kevésbé precízen szokták a kiinduló feltevéseket definiálni. Mivel formális modellezés esetén mindig expliciten megjelennek a modellek kiinduló feltételei, gyakran adódik az a csalóka érzés, hogy a verbális elemzések előnyösebbek, mert kevesebb feltételre támaszkodnak, mint a formális modellek, amelyek gyakran életszerűtlen, irreális feltevéseket is tartalmaznak. De ez az előny csak látszólagos, hiszen nem abból adódik, hogy a verbális elemzés általánosabb következtetésekre képes, hanem abból, hogy a verbális elemzés során rejtve maradnak olyan – olykor kellemetlen – részletek, amelyeket a modellek feltárnak. A formális modellek másik nagy előnye, hogy verbális elemzéssel főként csak kvalitatív kapcsolatokat tudunk megragadni. Viszont a közgazdasági problémáknál gyakran nem csak a változás iránya, hanem a változás numerikus mértéke is számít. Például, ha két változó csak egymás rovására változtatható, azaz létezik közöttük egy trade-off, akkor a végső kimenetel szempontjából nagyon nem mindegy a változások mértéke. Ehhez kapcsolódik, hogy a formális modellek képesek a különböző szimultán hatásokat megragadni. Verbális elemzés során elmondhatjuk, hogy A hogyan hat B-re, B hogyan C-re, és C hogyan hat vissza A-ra és B-re, de hogy ezeknek a szimultán odavissza hatásoknak mi lesz az eredője, az csak formális modellel ragadható meg. Továbbá a formális modelleknek nagyon fontos szerepe van a pontos tudományos kommunikációban. Ha egy elméletet verbálisan fejtünk ki a nyelvi kifejezés természetéből adódóan nagy a veszélye a félreértésnek; nem egyszer előfordul, hogy bár a szerző szerint egyértelmű az elemzése üzenete, az olvasók ezt másképpen interpretálják. Ezzel szemben, ha egy elmélet a formális modellek nyelvén van kifejtve, akkor az ilyen jellegű félreértések elkerülhetők. Adott esetben mindenki egyetért abban, hogy mik a feltételezések és következtetések, vitát csak ezeknek érvényességéről és plauzibilitásáról érdemes folytatni. A következőkben arról írnék röviden, hogy milyen elvek mentén fogom a megvizsgált modelleket értékelni. Ha a közgazdaságtan modelljeinek értékelési elvei szóba kerülnek, akkor leggyakrabban Milton Friedman (1953) tanulmányát említik, aminek a lényegét úgy szokták összefoglalni, hogy egy modell jóságát nem az alapján kell megítélni, hogy mennyire realisztikusak a feltevései, hanem az alapján, hogy a modellnek mennyire jók az empirikus predikciói, mennyire pontosan magyarázza az adatokat. Eszerint az elv szerint el kell fogadnunk helyesnek azt a modellt, amely irreális feltételeken alapul, de tökéletes előrejelzéseket ad. Másként szólva, egy modellnek nem a feltevéseit kell vizsgálni, hanem az empirikus teljesítményét. A makroökonómia szempontjából egy probléma van ennek az elvnek az alkalmazásával. A makroökonómiában nem nagyon találunk olyan modellt, ami következetesen jó előrejelzéseket készít, de még olyat se nagyon, ami kellően hosszú és kellően széleskörű adatsorokra pontosan illeszkedik és azok viselkedését nagyon pontosan magyarázza. Ha olyan szigorúan értelmeznénk a modellek empirikus teljesítményét, mint az a kísérleti fizikában szokásos, akkor minden makroökonómiai modellt el kéne vetnünk. Ehelyett az a gyakorlat, hogy amikor egy modell empirikus teljesítményét értékeljük, akkor jellemzően csak az adatoknak egy szűk köre esetében vizsgáljuk, hogy a modell magyarázza-e azokat. Továbbá nem követeljük meg a pontos kvantitatív illeszkedést, csak azt, hogy nagyjából legyen konzisztens a modell az adatokkal, például elvárjuk, hogy a változások irányát írja le jól a modell, de a pontos számszerű mértékek értékelésétől eltekintünk. A fentiek természetesen azt implikálják, hogy a modellek értékelése során mindenképpen szubjektíven járunk el, hiszen nincsenek egzakt elvek arra, hogy adott esetben az adatok mennyire széles körét használjuk a modell értékelésére, illetve arra, hogy mennyire pontos numerikus illeszkedést várunk el. A másik következmény pedig az, hogy ha az empirikus teljesítmény alapján nem tudjuk egyértelműen és egzakt módon eldönteni egy modellről, hogy az jó vagy sem, akkor többé nem lesz igaz, hogy a modell feltételezései nem számítanak a modell minősítése szempontjából. Hiszen a Friedman féle értékelési elv szerint azért tehetjük meg, hogy figyelmen kívül hagyjuk a feltételek realisztikusságának a vizsgálatát, mert feltesszük, hogy az empirikus teljesítménye alapján egy modell egyértelműen elfogadható vagy elutasítható. Ha viszont az empirikus teljesítmény alapján az értékelésünk bizonytalan és szubjektív, akkor semmi okunk nincs rá, hogy a feltételezések vizsgálatától eltekintsünk egy modell értékelése során. Vegyük észre, hogy Friedman semmi általánosat nem állít egy modell feltételeinek realisztikussága és a modell empirikus teljesítménye közötti kapcsolatról. Hoz egy konkrét példát (a híres biliárd játékos példát), azt demonstrálandó, hogy akár irrealisztikus feltevések mellett is lehetnek egy modellnek helyes predikciói. De természetesen semmi olyat nem állít, hogy a helyes predikció feltétele a minél több irreális feltevés. Éppen ezért megkockáztatom azt az állítást, hogy ugyan nem ismerünk egyértelműen bizonyított egzakt kapcsolatot a makroökonómiai modellek feltételezései és empirikus teljesítménye között, de azért a legtöbbünknek az az intuíciója, hogy a realisztikus feltevések segítik a modelleket, hogy jobban írják le a valóságot. Tehát én határozottan amellett érvelnék, hogy a modellek értékelése során vegyük figyelembe azt is, hogy mennyire reálisak és életszerűek egy adott modell feltételezései. Összefoglalva a fentieket: véleményem szerint egy makroökonómiai modell minősége vizsgálatánál figyelembe kell venni mind az empirikus teljesítményét, mind azt, hogy a modell feltételezései mennyire életszerűek. Ugyanakkor arra nincsen semmi egzakt szabály, hogy ezeket a szempontokat miként súlyozzuk, tehát egy makroökonómiai modell értékelése egyértelműen szubjektív tevékenység. Ez persze nem zárja ki azt, hogy törekedjünk minél inkább az előítélet- és elfogultságmentes értékelésre. Éppen ezért nagyon fontos, hogy egy modellt – még ha az első látásra ellent is mond ízlésünknek, beidegződéseinknek – próbáljunk megérteni, és az értékelés során figyelembe venni a modell készítőinek a szándékát. A szándék megértése éppen azért nagyon fontos, mert mivel a makroökonómia jelenlegi fejlettségi szintjén nincsen esély arra, hogy valaki egy olyan modellt készítsen, ami a jelenségek és adatok nagyon széles körét numerikusan nagyon pontosan leírja, ezért a modellek készítői jellemzően csak az adatok és jelenségek egy limitált körét akarja magyarázni. Annak meg természetesen semmi értelme, hogy egy modellen olyan problémák megoldását kérjük számon, amikkel a modell deklaráltan nem akar foglalkozni. A makroökonómiai modellek jelentős része azzal a szándékkal készül, hogy a jelenségeknek csak egy szűk körét értelmezze, csak bizonyos adatsorok néhány jellemzőjét magyarázza. Másként fogalmazva, ezek a modellek csak néhány stilizált tényre próbálnak magyarázatot adni. Az egyszerűség kedvéért ezeket a modelleket a továbbiakban stilizált modelleknek fogom nevezni. Ezek deklaráltan nem azért készülnek, hogy numerikusan pontos előrejelzéseket adjanak, vagy leírják nagyszámú adatsor pontos statisztikai tulajdonságait. Ehelyett egy vagy néhány – jellemzően fontos és/vagy érdekes – makroökonómiai jelenség mögötti okokat akarják feltárni. Ezek a modellek szándékoltan egyszerű szerkezetűek, és a szerzők szándékoltan eltekintenek az olyan tényezőktől, amelyeket nem tartanak relevánsnak az általuk magyarázni szándékozott jelenségek szempontjából. Ha egy stilizált modellt értékelünk, akkor a legfontosabb értékelési szempont az, hogy a szerzők logikus, hihető és plauzibilis magyarázatot adnak-e az általuk fontosnak tartott jelenségre. A jó modellek egyik erénye az, hogy a lényegeset elkülönítse az esetlegestől. A fizikai modellek sikere is éppen ezen alapul: például a Naprendszerünk bolygóinak és holdjaink mozgását olyan modellek segítségével jósolják meg rendkívüli pontossággal a csillagászok, amelyek pontszerű testekként tekintenek a vizsgált objektumokra. Ez nyilvánvalóan egy irrealisztikus egyszerűsítő feltétel, de éppen azért működik, mert a bolygók pontos formája és kiterjedése elhanyagolható szerepet játszik pályájuk alakulása szempontjából, tehát csak egy nem lényeges zavaró tényező a megmagyarázandó jelenség szempontjából. Ugyanez érvényes a jó stilizált makroökonómiai modellekre: a jól megválasztott egyszerűsítő feltételek szükségesek ahhoz, hogy világossá tegyék a szerzők az általuk leírt mechanizmus lényegét. Ezek az egyszerűsítő feltételezések persze szükségszerűen „irrealisztikusak”. Ha például a szerzők úgy gondolják, hogy az általuk magyarázni kívánt jelenség szempontjából lényegtelen a bankrendszer működése, akkor kihagyják a bankokat a modellből, ami nyilván irrealisztikus, hiszen a valóságban léteznek bankok. Vagy ha a szerzők a munkanélküliség rövid távú alakulását kívánják magyarázni, akkor nyugodtan feltehetik, hogy csak egy termelési tényező van, a munka, és eltekinthetnek a tőkefelhalmozástól, mivel annak hosszabb távon érvényesül a hatása. Ez nyilván irrealisztikus, hiszen a valóságban léteznek tőkejószágok, és a beruházások révén folyamatosan változik a mennyiségük, de lehet, hogy a magyarázandó stilizált tény mögötti mechanizmust éppen azáltal lesz jobban érthető, ha a szerzők élnek ezzel az egyszerűsítéssel. Éppen ezért, ha egy modellt kritikailag értékelünk, akkor az önmagában teljesen értelmetlen, ha felsoroljuk, hogy ez és ez a feltétel nem életszerű, vagy ez és ez hiányzik a modellből, pedig a valóságban létezik. A feltételek értékelése csak akkor értelmes, ha rámutatunk, hogy adott feltételezés nem a lényeg megértését szolgálja, hanem ellenkezőleg, belőle adódóan a modellből rossz következtetéseket lehet levonni. Visszatérve az előző példához, nem elég azt mondani, hogy a vizsgált modell rossz, mert nincs benne bankrendszer, hanem rá kell mutatni arra is, hogy a modell következtetései szempontjából nem irreleváns a bankrendszer létezése, érvelni kell amellett, hogy például a modell következtetései megváltoznának vagy érvénytelenné válnának, ha hozzáadnánk a bankrendszert is a modellhez. Végül egy megjegyzés az alternatív közgazdasági elméletek összehasonlíthatóságáról. Az teljesen természetes, ha egy közgazdasági modellt a fent leírtak figyelembevételével verbálisan elemzünk és kritizálunk. De ez még nem definiál egy alternatív elméletet. A bejegyzés elején már tárgyaltuk, hogy a verbális elemzés pontossága és konzisztenciája nem mérhető a modellekéhez, ezért nem összehasonlíthatók. Egy modellel szemben csak egy másik jobb modell tekinthető releváns alternatív elméletnek. "
"208","Sebestyén Géza","Luke Skywalker és Obi-Wan Kenobi a Csillagok háborújában, Will Hunting és Dr. Sean Maguire a Good Will Huntingban, Beatrix Kiddo és Pai Mei a Kill Bill-ben, Daniel LaRusso és Mr. Miyagi a Karate kölyökben mind-mind tanítvány-mentor kapcsolatokat mutatnak be a filmművészet eszközeivel. Azt a folyamatot, amikor az idősebb, tapasztaltabb mester megosztja tapasztalatait és életfilozófiáját a fiatal, tudásra éhes növendékkel. A mentorok nem csak a fantázia világában, de az üzleti életben is fontosak. Richard Branson mestere Sir Freddie Laker, a Laker Airways alapítója volt. Bill Gates számos alkalommal nyilatkozott arról, milyen sokat köszönhet Warren Buffettnek, többek között a hosszú távú gondolkodás és a komplex problémák leegyszerűsítése terén. Mark Zuckerberg pedig Steve Jobs tanácsára látogatta meg azt az indiai templomot, ahol végül választ talált a cégével kapcsolatos égető kérdésekre. E tekintetben a tudomány sem kivétel. Michael Faraday eredményei nagy valószínűséggel nem születhettek volna meg Humphry Davy segítsége nélkül. Sir Isaac Newton mentora matematika professzora, Isaac Barrow volt, de szintén sokat tanult a kor több zseniális elméjétől is, amire a híres „óriások vállán” idézete is utal. Arról pedig blogunkon is írtunk, hogy számos Nobel-díjas közgazdász doktori témavezetője is elnyerte korábban ezt a neves díjat. A tudás átadásának több módja is van. A személyes mentorálás mellett ilyen az oktatás és a tudományos, valamint ismeretterjesztő írások megjelentetése is. Bár ezen írások széles körben elérhetőek, a tudás megszerzése könnyebb és hatékonyabb személyes interakciók segítségével. A csillagok szerencsés együttállása esetén pedig a diákok egyenesen a szerzőktől ismerhetik meg a legújabb tudományos eredményeket. Emiatt is érveltünk amellett szerzőtársaimmal a Közgazdasági Szemlében megjelent cikkünkben, hogy az egyetemi rangosok összeállításánál tekintettel kell lenni az intézmények oktatóinak publikációs teljesítményére is. Bár a cikk maga a fenti linken elérhető, tekintsük most át a legfontosabb eredményeket vizuális módon. Vizsgálataink során a magyar gazdasági képzéseket nyújtó felsőoktatási karok publikációs teljesítményét a Magyar Tudományos Művek Tárhelye (MTMT) adatbázisából számítottuk a 2013-2017-es időszakra. Mivel karokat vizsgáltunk, nem rangsoroltuk a jelentős tudományos publikációs teljesítménnyel rendelkező nem egyetemi intézményeket (mint például az MNB és az MTA KTI), valamint a karokkal nem rendelkező intézményeket (mint a CEU).   Hazai egyetemi karok összes publikációja 2013-2017 között  A fenti ábra a 10 legtöbb publikációval rendelkező felsőoktatási kar teljesítményét mutatja be. A publikációk száma tekintetében a Budapesti Corvinus Egyetem három kara szerepelt a legjobban. A BCE Gazdálkodástudományi kara magabiztosan vezeti a rangsort 463 egyedi publikációval. Emellett elmondható, hogy az ábrán szereplő intézmények mind komoly publikációs tevékenységet végeznek (ez természetesen elmondható több, az ábrára fel nem került hazai felsőoktatási karról is). Hazai egyetemi karok összes „A” kategóriás publikációja 2013-2017 között A fenti ábra a 10 legtöbb „A” kategóriás folyóiratban megjelent publikációval rendelkező felsőoktatási kar teljesítményét mutatja be. A legjobb minősítéssel bíró szakmai folyóiratokban megjelent publikációk számát tekintve a sorrend kicsit változott. A rangsort a BCE Közgazdaságtudományi kara vezeti a BCE Gazdálkodástudományi kara és a PTE Közgazdaságtudományi kara előtt. Emellett elmondható, hogy az ábrán szereplő felsőoktatási karok mind bizonyítottan színvonalas kutatási tevékenységet végeznek. Hazai egyetemi karok 1000 hallgatóra jutó összes publikációja 2013-2017 között A fenti ábra a hallgatóarányos teljes publikációs teljesítmény tekintetében a 10 legjobb mutatóval rendelkező felsőoktatási kar arányszámát mutatja be. Mivel az egyetemi karok hallgatói létszáma jelentős eltéréseket mutat, nem meglepő, hogy a sorrend jelentősen megváltozott. A mutató talán a korábbiaknál is relevánsabb a felsőoktatási hallgatók számára, hiszen esetükben ez az arányszám jobban méri azt, hogy mekkora eséllyel találkoznak személyesen is a tudományos művek szerzőivel. A rangsort a BCE Közgazdaságtudományi kara magabiztosan vezeti a PTE Közgazdaságtudományi kara és a BCE Társadalomtudományi kara előtt. Emellett elmondható, hogy az ábrán szereplő felsőoktatási karok mind jól teljesítenek ezen szempont szerint. Hazai egyetemi karok 1000 hallgatóra jutó „A” kategóriás publikációja 2013-2017 között A fenti ábra a hallgatóarányos „A” kategóriás publikációs teljesítmény tekintetében a 10 legjobb mutatóval rendelkező felsőoktatási kar arányszámát mutatja be. A rangsort a BCE Közgazdaságtudományi kara magabiztosan vezeti a PTE Közgazdaságtudományi kara előtt. Szintén jó esélyei vannak a karon tanuló hallgatóknak arra, hogy top folyóiratokban publikáló oktatókkal találkozzanak a BCE Társadalomtudományi kara, az SZTE Gazdaságtudományi kara, a BCE Gazdaságtudományi kara és az ELTE Társadalomtudományi kara esetében. Összességében elmondhatjuk, hogy az egyetemi teljes és hallgatóarányos publikációs rangsorok hasznos orientációs mutatók lehetnek a hallgatók számára a felsőoktatási intézmény kiválasztásában. A fenti mutatók növelése így nem csak a felsőoktatási karok, de a közgazdaság Luke Skywalkerei és Daniel LaRussoi számára is pozitív hozadékkal bírhatnak. "
"209","Neszveda Gábor","A viselkedési közgazdaságtan és a gazdaságpszichológia egyik legerősebb állítása szerint számít, hogyan fogalmazzunk meg egy kérdést. A megfogalmazás nagyban befolyásolja a választ. Az egyik híres példa a fogalmazás erejére a veszteségkerülés (Tversky és Kahneman, 1981). Ezek szerint sokkal jobban fáj a veszteség, mint az azonos mértékű nyereség, és ezért sokkal hatásosabb, ha valamit potenciális vesztségként fogalmazunk meg. Bár számtalan kísérleti eredmény támasztja alá, hogy az embereknek nagyon sokat számít a megfogalmazás, ezt nagyon sok közgazdász és döntéshozó szkeptikusan fogadja. A kételkedő vélemények szerint még ha a kevésbé figyelmes embereknél ki is lehet mutatni ilyen hatásokat, a komolyabb döntéseknél a megfelelően figyelmes emberek már nem vezethetők félre a megfogalmazás módjával. Erre a kérdésre keresték a választ Gächter és szerzőtársai (2009), amikor úgy tesztelték a veszteségkerülés jelenségét, hogy egy kísérleti közgazdaságtani konferencia regisztrációját vizsgálták. Nevezetesen, kétféle regisztrációs felületet hoztak létre, és a regisztráló véletlenszerűen látta a kettő közül az egyiket. Az elsőben úgy fogalmaztak, hogy a kedvezményes regisztrációs díj csak júniusig érhető el. Ezzel szemben a második verzióban úgy fogalmaztak, hogy a június utáni regisztráció esetén egy büntető díjat is felszámolnak. Természetesen anyagilag mind a két esetben ugyanaz volt a következménye, ha a regisztráló június előtt fizette be a regisztrációs díjat, csak a megfogalmazás volt más. Az ismert kísérleti eredmények alapján általános esetben az várható, hogy számít a megfogalmazás, és hatásosabb büntetésként megfogalmazni a különbséget. Viszont ebben az esetben közgazdászok voltak a kísérlet alanyai, még ha maguk a résztvevők nem is tudtak róla, hogy ez egyben egy kísérlet is. Ráadásul kísérleti közgazdászokról van szó, mivel a konferencia témája őket szólította meg. Tehát, ha valakik ismerik ezt a jelenséget, akkor azok pont ők, hiszen ők maguk is ilyen témákon dolgoznak. Ennek ellenére Gächter és szerzőtársai (2009) azt találták, hogy a kísérleti közgazdászokra ugyanúgy hatott a megfogalmazás, és sokkal többen fizették be időben a regisztrációs díjat azok, akik büntetésként élték meg a június utáni regisztráció miatti plusz költséget. Ezzel szemben, akik a június vége előtti olcsóbb regisztrációt kedvezményként látták, sokkal nagyobb arányban regisztráltak csak június után. Ezek az eredmények is azt mutatják, hogy a megfogalmazás manipulatív ereje nem csak kevés embert érint, hanem még azokra is hat, akik saját maguk is ezt kutatják. "
"210","Baranyai Eszter","Az Egyesült Királyságon belül Londonban a legmagasabbak a fizetések és ott a legmagasabb az egy főre eső jövedelem (helyi GDP) is – ez utóbbi mérőszám tekintetében 150%-kal haladja meg a legszegényebb régiót[1]. A születéskor várható élettartamot vizsgálva, ha nem is listavezető a főváros, de az élbolyban van. Medián bruttó heti fizetések az Egyesült Királyságban  Forrás: ONS, Bank of England. Andy Haldane: Is all economics local? 11.o. A UK NUTS1 régiók méretei a 2018-as heti bruttó medián fizetésekhez lettek igazítva. Például London ezen a térképen földrajzi kiterjedésénél nagyobb. Az élettel való elégedettség szerint viszont London az utolsó, ami többek között azzal is összefügghet, hogy a londoniak átlagosan 40 percet utaznak a munkahelyükre, 10-15 perccel meghaladva a többi régiós átlagot. Szubjektív jólét az Egyesült Királyságban Forrás: ONS, Bank of England. Andy Haldane: Is all economics local? 13.o. „Összességében mennyire elégedett az életével mostanában?” kérdésre adott válaszok alapján: 0 (egyáltalán nem) és 10 (teljesen) közötti skálán. 2016-2017-es adatok. A régiók méretei a válaszokhoz lettek igazítva. London példája jól érzékelteti azt a nehézséget, amellyel céljaik kitűzésekor közgazdászok, gazdaságpolitikusok szembenéznek. Mely mérőszám(ok) tekinthető(ek) a fő célnak? A londoni példa fényében talán nem is annyira meglepő, hogy a közgazdaságtan céljára megannyi választ találunk az elmúlt évtizedek, évszázadok meghatározó közgazdászainak írásait lapozgatva. A meghatározások némelyike a társadalom és az erőforrások szűkösségének kapcsolatára helyezi a hangsúlyt, mások a gazdagsághoz vagy a jóléthez való hozzájárulást emelik ki. A közgazdaságtan atyjaként ismert Adam Smith a megfelelő bevétel biztosítására helyezi a hangsúlyt – hogy az emberek önmaguk számára képesek legyenek ezt biztosítani, illetve, hogy az állam bevételei elegendőek legyenek a közfeladatok ellátására. A 20. század közepétől mindenesetre egyre inkább előtérbe került a gazdasági növekedés, mint cél, amelyet manapság leginkább a nemzeti össztermékkel (GDP) szoktak mérni. Érdekesség, hogy a nemzeti jövedelem mérésének kidolgozásában alapvető szerepet játszó, későbbi Nobel-díjazott Simon Kuznets maga intett óvatosságra: „egy ország jólétére aligha lehet következtetni a nemzeti jövedelem egy mérőszámából”, fontos a növekedés minőségét, fenntarthatóságát, költségeit és hozamait is számba venni. Az elmúlt évtizedekben például a gazdasági növekedéssel párhuzamosan a szén-dioxid kibocsátás és a leggazdagabbak relatív jövedelme is növekedett. Különösen a gazdasági válság által felfedett hiányosságok hatására, az elmúlt években megerősödtek azok a hangok, amelyek a közgazdaságtan céljának ismételt újragondolását sürgetik. Többek között Amartya Sen indiai közgazdász munkásságára is támaszkodnak. Sen – akit a jóléti és fejlődésgazdaságtan területen végzett munkásságáért Nobel-díjjal is jutalmaztak–– kiemeli, hogy leginkább az emberi élet gazdagságára, illetve az emberi képességek fejlődésére/fejlesztésére kellene összpontosítani, semmint az embert körülvevő gazdaság gazdagságára. A jólét hangsúlyozása egyébként nem újkeletű, Jean Sismondi svájci közgazdász az emberi jólétet már a 19. század elején a politikai gazdaságtan céljaként nevezte meg. Különféle dimenziókat vizsgálva – úgymint egészség, gazdaság, szubjektív jólét, környezeti minőség – más-más válaszokat kaphatunk egy-egy ország, régió vagy város sikerességére. Fontos tehát, hogy a döntéshozók, illetve az őket támogató közgazdászok kellően tágan értelmezzék a fejlődés fogalmát, és ez a projektek megtérülésének becslésekor is szerepet kapjon. A közlekedési infrastruktúra átgondolása vagy a részleges távmunka ösztönzése például az elégedettségi skálán előrelépéssel járhat a GDP-hez való hozzájárulástól függetlenül. "
"211","Vonnák Balázs","A valami mindig érdekesebb, mint a semmi. Így van ez a tudományban is. Vajon ki kapná fel a fejét arra a hírre, hogy „régészek nem találtak arra utaló jelet, hogy az őserdő mélyén városuk lett volna a majáknak”? Nem sokan. Arra már sokkal többen, hogy „maja város romjaira bukkantak a régészek az őserdő mélyén”. Pedig mindkét eseménynek lehet tudományos jelentősége. Egy kutatás eredményének érdekessége egyúttal a kutató kvalitásaira is utalhat. Ha találtak várost az őserdőben, akkor nagy valószínűséggel jó régészek voltak. Ha viszont nem, akkor lehet, hogy csak tévesen feltételezték a város létezését, vagy egész egyszerűen ügyetlenek voltak. Emiatt maguk a kutatók is inkább akkor érdekeltek az eredmény ismertetésében, ha valaminek a létezésére tapasztalati bizonyítékot találtak. Az a jelenség, amikor a tudományos folyóiratok és maguk a tudósok is hajlamosak a negatív eredményeket elhallgatni, az úgynevezett publikációs torzítás („publication bias”) egyik tipikus esete. A torzításnak közvetlenül nem is a széles közvélemény látja kárát, hanem a tudomány, amely nem megfelelő képet fog alkotni a valóságról. Ami viszont végsősoron visszaüt az átlagember életére is, mert a pénzéből olyan kutatásokat fognak finanszírozni, amelyek sokkal ígéretesebbnek tűnnek, mint amilyenek valójában. Még rosszabb esetben a döntéshozók rossz döntéseket fognak hozni hamis világképre alapozva. Korábban már írtunk a statisztikai szignifikancia veszélyes túlmisztifikálásáról, ami a fent leírt probléma egyik legjellemzőbb megjelenési formája. Antonakis (2017) a tudomány öt fő betegsége között említi „significosis”-t, vagyis a szignifikáns eredményekre való túlzott törekvést. Ha a becsült hatás a nullához a hibahatárnál közelebb van, nem tartjuk érdekesnek. Márpedig az érdekesség, az „impakt faktor” a tudományos szaklap és a kutató közös érdeke. Mindenki olyan folyóiratban szeretne publikálni, amelynek nagy hatása van a tudományra. Ezek a folyóiratok pedig olyan tanulmányokat keresnek, amelyeknek potenciálisan nagy hatásuk lehet. Így a statisztikailag inszignifikáns eredmények vagy el sem jutnak a folyóirathoz, és az íróasztalfiókban maradnak, vagy ha be is nyújtják őket, a folyóirat elutasítja. Ezért, ha a publikált eredményekből szeretnénk képet nyerni valamiről, túlzó, felnagyított lesz az a kép. Hasonlóan ahhoz, mint ha a világ erkölcsi állapotáról bulvárlapok címoldaláról alkotnánk képet: mivel a véres gyilkosságoknak nagyobb a hírértéke, és nagyobb valószínűséggel kerülnek címlapra, mint egy új állatmenhely megnyitása, óhatatlanul az a benyomásunk alakul ki, hogy ez a világ megérett a pusztulásra. Pedig talán még menthető lenne. Hogy a problémát érzékeltessem, szeretnék bemutatni egy egyszerű szimulációt. Tegyük fel, hogy egy véletlen változót figyelünk meg, és következtetni szeretnénk annak várható értékére, ami jól közelíthető (becsülhető) a megfigyelések átlagával. Azonban a megfigyelések szóródnak a várható érték körül[1], így a becslés jelentős hibát is fog tartalmazni – minél kevesebb megfigyelésünk van, annál többet. Azonban a hiba is becsülhető[2], vagyis képet tudunk alkotni arról, mennyire lehetünk biztosak benne, hogy a megfigyelések átlaga közel van az igazi várható értékhez. Tegyük fel, hogy 100 000 kutató egymástól függetlenül figyeli meg a véletlen változót, mindegyikük háromszor. Mindegyikük ad egy becslést annak várható értékére, mégpedig a saját három megfigyelésük átlagát, egyúttal kiszámítják a becslés hibáját is. A statisztikában bevett hüvelykujj-szabálynak megfelelően azt feltételeztem, hogy csak azok a becslések maradnak meg, amelyeknél a becsült hatás abszolút értéke nagyobb, mint a becslési hiba kétszerese. A többi becslés áldozatul esik a publikációs torzításnak, mert statisztikailag nem szignifikáns, és az íróasztal fiókjában landol. Végül a „publikált” eredmények átlagát viszonyítom a keresett mennyiséghez, az „igazi” várható értékhez. Az alábbi ábra egy ilyen szimuláció eredményét mutatja a véletlen változó várható értékének függvényében:  Forrás: saját szerkesztés A vízszintes tengelyen szerepel a megbecslendő „igazi” várható érték, a függőlegesen pedig a publikációs torzítás. Az 1-es várható értéknél megfigyelhető körülbelül 0,42-es torzítás tehát azt jelenti, hogy a 100 000 kutató egymástól független becsléseiből azok, amelyeket végül publikálni is fognak, átlagosan 1,42-t adnak a keresett 1 helyett. A torzítás tehát felerősíti a keresett mennyiséget. Ez a jelenség 0-nál gyakorlatilag nem létezik, 0,5-nél a legnagyobb (ott átlagosan 1-et fognak publikálni), nagy értékeknél pedig ismét elhanyagolhatóvá válik. Ennek a mintázatnak az az oka, hogy a 100 000 független becslés eredményeinek eloszlásából, amely eredetileg egy szép, az igazi várható érték körül szimmetrikus haranggörbét ír le, más és más helyről esnek ki azok az eredmények, amelyek áldozatul esnek a significosis-nak, ezért másként módosítják az eloszlás átlagát. Ezt mutatja be a következő ábra, amelyik a publikált becslési eredmények eloszlását mutatja be 0, 0,5 és 3 várható értékek mellett: Amikor nulla a várható érték (folytonos kék vonal), az egyes kutatók ugyanolyan valószínűséggel becslik fölül azt, mint alul. A publikációs torzítás pedig többnyire azokat az eredményeket szűri ki, amelyek közel esnek nullához mindkét irányból, emiatt az eredeti eloszlás közepéből „harap ki” egy nagyobb darabot. Ezzel azonban az eloszlás továbbra is szimmetrikus marad 0 körül, így az átlagot nem fogja érinteni a csonkítás. Nagy, példánkban 3-as várható érték esetén (szürke, pontozott vonal) a kutatók becslései jellemzően nagy, pozitív értéket vesznek fel, így kevés eredmény fog fennakadni a publikálhatósági kritériumon, és az eloszlás nagyjából szimmetrikus marad 3 körül, vagyis a torzítás elhanyagolható mértékű lesz. Ellenben amikor a várható érték közel esik a szóráshoz (ami esetünkben egységnyi), a torzítás jelentős. Ennek okát jól érzékelteti a narancssárga, szaggatott vonallal jelzett eloszlás, amely a 0,5-ös várható értékhez tartozik. Mivel a statisztikailag inszignifikánsnak számító megfigyelések 0 körül tömörülnek, a publikációs torzítás az eredeti (publikálás előtti) eloszlás bal oldalából fog sok eredményt kiszűrni. A csonkolt eloszlás viszont már nem 0,5, hanem 1 körül koncentrálódik, és az átlaga is hasonlóan tolódik el. Végeredményként a publikált becslésekből az igazi érték dupláját kapjuk. Az eloszlások fentebb bemutatott deformálódása segíthet abban, hogy rekonstruáljuk az eredeti eredmények átlagát, ami sokkal pontosabb képet ad a keresett mennyiségről. Az úgynevezett metaelemzések, amelyek mások által publikált eredményeket gyűjtenek össze egy adott kérdésben, már gyakran kezelik a publikációs torzítást, mégpedig pont az eloszlásokból gyaníthatóan hiányzó szegmensek azonosítása alapján. Azonban a metaanalízis sok tudományágban, így például az ökonometriában még nem eléggé elterjedt, vagy egy konkrét kérdésre adott empirikus válaszok számossága még túl alacsony ilyen elemzések rigorózus elvégzésére, ezért továbbra is észben kell tartanunk, amikor valami izgalmas, új kutatásról olvasunk, hogy a valóság szürkébb lehet annál, mint aminek a tudomány láttatja. "
"212","Kolozsi Pál Péter","A mainstream közgazdaságtan egyik legelterjedtebb, dogmává merevedett feltételezése, hogy a gazdaság olyan, mint egy gép, egy óramű – mechanisztikus összefüggéssekkel leírható, adott inputok mindig adott outputot eredményeznek, és épp a fentiekből adódóan az etikai szempontoknak nincs sok keresnivalója a gazdasági folyamatokról való gondolkodásban. Az „óramű-metafóra” a klasszikus, newtoni fizikából ered, közgazdasági alkalmazása pedig egészen a klasszikus közgazdászokig – kiemelten a láthatatlan kéz narratíváját megalkotó Adam Smithig – visszavezethető, ami nem is meglepő annak fényében, hogy a 18. század nem csak a közgazdaságtan tudománnyá érésének, hanem a gépeken alapuló ipari forradalomnak is a korszaka volt. A fenti metafóra-narratíva Julie A. Nelson, amerikai közgazdász szerint egyrészről sokkal inkább hit, mint tény, de még nagyobb gond, hogy nagyon sok káros következménye is van, kiemelten azért, mert nehezíti a gazdasági folyamatok megértését – a gazdaság ugyanis nem egy könnyen leírható gép, hanem sokkal inkább egy olyan komplex társadalmi rendszer, amit etikai alapon meghozott emberi döntések alakítanak. Nelson szerint – akinek Emberarcú közgazdaságtan című könyve augusztusban jelent meg magyarul – az is problémát jelent, hogy a mainstream Jürgen Habermastól kölcsönvett mechanisztikus gazdaságképe nem tud semmit mondani az emberi élet olyan kiemelten fontos területeiről, mint például az emberi kapcsolatok, az ember természetben elfoglalt helye, illetve az emberi gondoskodás. A közgazdászok az ezekkel kapcsolatos kérdéseket meghagyták más tudományterületeknek, a pszichológiának, a szociológiának, mivel a „törődő ember” nem volt összeegyeztethető az önérdekét követő „gazdasági ember” („economic man”) feltételezésével. A fentiek alapján a világot két részre lehet osztani: a gazdasági törvényszerűségeknek engedelmeskedő gazdasági életre, illetve az erkölcs és a törődés világára, ahol ezek a törvények nem érvényesek. Ez a felosztás illeszkedett a viktoriánus Anglia társadalmi felosztásához: a közgazdaságtan azokra a területekre fókuszált, amelyek az üzletelő férjekhez tartoztak, a közgazdászok által egyéb kategóriába sorolt területek pedig tipikusan a szilárdabb morállal azonosított feleségek felségterületét alkották. Nelsont idézve: „a középosztálybeli férfiaknak a versenyszerű üzletelés kegyetlen világában töltött nap után szükségük volt egy kikötőre, ahová hazatérhetnek a nap végén”, ezt a menedéket pedig „a magas erkölcsi értékekkel rendelkező és nőies művészettel átitatott világként idealizált meleg otthonnal” azonosították. Nelson szerint az óramű-metafóra, illetve ennek a viktoriánus korba illesztése, valamint az ebből adódó fenti felosztás – azaz a gazdaságot jelentő test és a gondoskodást jelentő lélek szeparálása – sokaknál olyan erősen áthatja a legelemibb gondolkodást is, ami már gazdasági károkat okoz. Ennek példája a nevelőszülők általi gyermeknevelés vagy épp az idősgondozás területe, ahol tévesen sokan még ma is úgy vélik, hogy amit pénzért teszünk, az „áruvá” válik, így egyszerre nem motiválhat minket a szeretet és a pénz. Nem nehéz egyetérteni Nelsonnal, aki szerint a fenti ellentmondás nem valós, hiszen a pénz nem föltétlenül „vezeti ki” a gondoskodás érzéseit, és ha részben a pénz motivál minket, az nem ellentétes a gondoskodás-törődés motivációjával. Kevesen vitatnák azt is, hogy még a tisztán „gazdasági” helyzetekben is igaz, hogy az emberek nem csupán pénzügyi érdekből cselekednek, illetve, hogy a pénzmotiváció megléte nem föltétlenül jelenti azt, hogy valaki pénzsóvár. Nelsonnak ugyanakkor abban is igaza van, hogy a metaforáknak ereje van. „Nem számít, mennyire kifinomultnak hisszük a gondolkodásunkat, a gondolataink alapjait az egyszerű vizuális vagy kézzelfogható képek alkotják” – állítja Nelson, aki szerint az óramű-metafóra amennyire káros, olyan erős, és itt az ideje leváltani. Szerinte kézzelfogható előnyei lennének, ha a gazdaságról mint „dobogó szívről”, vagy mint „gondozást igénylő kertről” gondolkodnánk. Ezekben az esetekben ugyanis az erkölcs és a ráció, a „lélek” és a „test” nem válna el élesen egymástól, ahogy a valóságban sincs éles határvonal. Mindez nem csak a közvetlenül az emberekkel, gondozással foglalkozók számára lenne előrelépés, hanem a gazdaság működésének jobb megértését is lehetővé tenné, ami jobb gazdasági döntésekhez vezethetne. Ez pedig mindannyiunk érdeke. "
"213","Baranyai Eszter","Az Egyesült Királyságban az utóbbi két évben jegyezték le a szigetország valaha mért legalacsonyabb lakossági megtakarítási rátáit – ami azt mutatja, hogy jövedelmükből a háztartások átlagosan mennyit tesznek félre. Lakossági megtakarítási ráta az Egyesült Királyságban  Forrás: ONS. Households’ & NPISH (s.14 + s.15) saving ratio A 2017-es év egészére 4,2%-on, 2018-ban pedig 4,5%-on állt ez a mutató[1]. Az adatsor 1963-as kezdete óta mért harmadik legalacsonyabb érték (5,6% 1971-ben) több mint egy százalékponttal meghaladja ezeket, a majd 6 évtizedes éves átlag (9,4%) pedig több mint a duplája. Nemcsak historikus szempontból áll most alacsony szinten a mutató, hanem nemzetközi összevetésben is. Lakossági megtakarítási ráta néhány európai országban Forrás: Eurostat (nasa_10_ki) De miért is érdekli a briteket ez a mutató? Amit nem tesz félre a lakosság, azt elkölti. A lakossági kiadások pedig az Egyesült Királyság GDP-jének a fő összetevője – 60% körüli kontribúcióval. Ezért is volt a népszavazás körül az egyik kulcskérdés, hogy hogyan reagálnak a háztartások, mennyiben változik meg a népszavazás eredményének hatására a fogyasztásuk. Mint azóta kiderült, az előrejelzésekhez képest kevésbé esett vissza a fogyasztás – ami a brit GDP-növekedés előnyére vált (ami így is látványosan lassult). Ezt a fogyasztást pedig legalábbis részben az alacsonyabb megtakarítások tették lehetővé. Ez azért is érdekes, mert bizonytalan környezetben gyakran megnő a háztartások megtakarítási hajlandósága – ahogy az Egyesült Királyságban is például 2009-2010 körül.  A mostani alacsony ráta pedig felveti a kérdést, hogy fenntartható szinten áll-e a mutató, vagy várható-e, hogy ezt a háztartások korrigálják? Esetleg egy Brexittel járó gazdasági sokk hatására lényegesen megugorhat-e a ráta? Mindkettő esetében a GDP-növekedésre gyakorolt negatív hatásától tartanak a közgazdászok, gazdaságpolitikusok. Szokás kiemelni a háztartások általános gazdasági környezettel és saját pénzügyi/ munkaerőpiaci helyzetükkel kapcsolatos várakozásai közötti ellentmondást: az előbbi tekintetében sokkal borúlátóbbak. Lehetséges, hogy a megtakarítási ráta azért alacsony, mert nem megfelelően ítélik meg saját helyzetüket az emberek? Fogyasztói bizalmi indexek Forrás: Bank of England: Inflációs jelentés 2019. május. 10.o. 2.6. ábra. GfK adatok és Bank of England számítások alapján. Az egyes indexek a válaszadók nettó egyenlegét mutatják három kérdés tekintetében (a következő 12 hónapban növekszik-e a munkanélküliség/ javul-e a saját pénzügyi helyzetük/ javul-e az általános gazdasági környezet). Mindenesetre nem mindenki látja ennyire aggasztónak a helyzetet. Michael Saunders, a Citigroup közgazdásza és a Bank of England monetáris tanácsának külső tagja szerint a historikusan alacsony szinten álló munkanélküliség csökkenthette az elővigyázatosságból fakadó megtakarítások mértékét – a megtakarítási ráta és a munkanélküliségi ráta ugyanis elég szorosan együttmozog. A fogyasztók költésében (illetve alacsony megtakarításában) tehát nagy szerepet játszott a makrogazdasági környezet, ideértve a laza monetáris politikát, az olcsóbb hiteleket és a dinamikus munkaerőpiacot. A brit háztartások anyagi helyzetét viszonylag jónak látja, az eladósodottság mértéke (adósság a jövedelem százalékában) stabil, és messze a válság előtt mért csúcs alatt helyezkedik el. Azt is kiemeli, hogy a megtakarítások adatait átlagosan felfelé szokták korrigálni a statisztikusok; tehát lehet, hogy nem is annyira alacsony az, mint azt most hisszük. A Brexitnek a gazdasági növekedésre a különféle csatornákon – köztük a megtakarításokon – keresztül gyakorolt hatása nem utolsósorban magától a Brexit formájától fog függeni. A „Brexit saga”, annak minden gazdasági vetületével, folytatódik. "
"214","Tapaszti Attila","A jelenlegi amerikai elnök szinte naponta tudósít a tőzsdeindexekről, a piacok állásával pedig többé-kevésbé minden elnök rendszeresen foglalkozott. Sőt, újságírók is szeretik az elnökök teljesítményét ez alapján összehasonlítgatni[1]. Miért nem halljuk például az európai vezetőktől ilyen gyakorisággal a DAX vagy a CAC index aktuális értékét? A pénzügyi-gazdasági bázison álló válaszok egy része jól ismert, azonban érdekes lehet még a gazdasági-társadalmi narratíva megvizsgálása is. Minek köszönhető, hogy az USA-ban az S&P500/Dow Jones aktuális értéke a siker egyszerűen érthető és kommunikálható fokmérőjévé válhatott? Az amerikai tőkepiac egyedisége és a vagyonhatás erősebb szerepe Nézzük először a sokat ismételt okokat, amelyek közül az amerikai tőkepiac egyedisége és a vagyonhatás emelhető ki. Előbbi abból a tényből következik, hogy az amerikai pénz- és tőkepiacok sokkal fontosabb szerepet játszanak a vállalatok finanszírozásában, mint a bankrendszer. Azaz amíg például Európában a finanszírozás nagy része banki hitel formájában történik, addig az USA-ban a kötvénypiacok és a részvénypiacok a dominánsak a vállalati források bevonásában. Ebből fakadóan a tőkepiac állapota valóban jobban tükrözi a teljes gazdaság állapotát, mint a világ többi részén. Fontos azonban, hogy a legnagyobb és legfontosabb amerikai vállalatok globálisak, ezért az indexek már közel sem csak az amerikai gazdaság állapotát tükrözik. A másik ismert ok, ami miatt az USA-ban a részvényindex sokkal nagyobb figyelemre tarthat számot, hogy a lakosság egy jelentős hányadának van közvetve vagy közvetlenül – például nyugdíjalapokban – részvénykitettsége. Ezért – szól ez az érv – az index alakulása és a társadalmi jólét közt direkt és erős a kapcsolat: amennyiben nőnek a részvényárak, az emberek gazdagabbnak érzik magukat és többet fogyasztanak, ami növeli a GDP-t és így tovább. Ez az ún. vagyonhatás, amelyre bizonyítékot sok esetben csak a tradicionális közgazdasági könyvekben lelhetünk, a valóságban nem mindig ennyire automatikus. A csökkenő vagyonhatás okaként a növekvő vagyoni egyenlőtlenségek emelhetők ki: egyrészt a társadalom egy tetemes hányadának (ráadásul a legnagyobb fogyasztási határhajlandósággal rendelkező rétegeknek) nincsen értelmezhető mennyiségű részvénykitettsége, másrészt a jelentős kitettséggel rendelkező legfelső vagyonos réteg fogyasztási határhajlandósága már 0-hoz közelít. Egyszerűbben megfogalmazva: Bill Gates már nem fogyaszt attól többet, ha a Microsoft papírok szárnyalása miatt egy nap alatt 1 milliárddal nő a vagyona, míg a legkevesebb vagyonnal és fizetéssel bírók valószínűleg elköltik a hozzájuk addicionálisan jutó pár száz dollárt is. Az uralkodó narratíva: „magas részvényindex = sikeres állam = jólét a társadalomban” De akkor miért rezonál mégis az amerikai társadalom ennyire a részvénypiac állapotára? A válasz egyszerűnek hathat: mert ez az amerikai hitrendszer egyik lényeges eleme. Az amerikai archetípus a sikeréhes vállalkozó, aki próbára teszi magát, és kemény munkával, el-elbukva, csak magára számítva sikereket ér el – lehetőleg tisztességesen versenyezve a piacon. Sikeres vállalkozó pedig bárki lehet, aki bátor, tettre kész és hajlandó rengeteget tanulni és dolgozni – erre épül jelentős részben a társadalmi mobilitásba vetett hit. A vállalkozó sikerének kizárólagos fokmérője eredetileg a profit volt, ezért a „profit = siker” alapegyenlete erősen kódolt. De hogy lesz ebből „profit = társadalmi jólét”? A narratíva úgy szól, hogy a vállalkozó kizárólagos célja a profit generálása, az állam fő feladata pedig ennek elősegítése, mert ebből teremtődnek majd a munkahelyek, ez gyűrűzik majd át a teljes társadalomba. Az állam ezért akkor teszi jól a dolgát, ha a cégek profitja magas, ezt pedig a részvényindexek hivatottak tükrözni, hiszen itt árazódnak be a profittermelő egységek. Ebből pedig előáll a „magas részvényindex = sikeres állam = jólét a társadalomban” összefüggés, és ezért jut az amerikai néplélekben a tőzsdeindexeknek nagyobb szerep európai társaiknál. Nem szeretném azt állítani, hogy a fenti hitrendszer teljesen hibás, hiszen az amerikai gazdaság elmúlt évszázados kiemelkedő teljesítménye kétségbevonhatatlan. Sokkal inkább arról van szó, hogy a fenti gondolatmenet olyan egyszerűsítéseket tartalmaz, amely miatt ezek az összefüggések már nem, vagy csak alig állnak fenn. Mi kérdőjelezheti meg ezt a narratívát? Az összes ilyen fennálló körülményt egy rövid blogbejegyzésben számba venni lehetetlen, csak párat emelnék ki. Elsőként fontos hangsúlyozni annak igazságát, hogy a növekvő profittömeg csak akkor fenntartható (vegyük a globális gazdaságot most egy zárt rendszerként), ha azt a bérek emelkedése is megfelelő módon kíséri. Emelkedő bérek nélkül ugyanis nincs fogyasztásemelkedés (más szavakkal nem nő a cégek bevétele), csak ha egyre emelkedő volumenű hitelből finanszírozzák. Azaz a profittömeg emelkedése csak a bértömeg megfelelő emelkedése mellett nevezhető a teljes társadalom számára kedvezőnek, ez azonban nem automatikus: az USA-ban a profitráták soha nem látott szinten mozognak, míg a bérek relatív arányának trendje az elmúlt évtizedekben lefelé mutatott. Érdemes tehát észben tartani, hogy béremelkedés nélkül a profitemelkedés is fenntarthatatlan egy ponton túl, kivéve azt a valóstól elrugaszkodott állapotot, ahol a részvénytulajdon közel egyenletes módon oszlik el a társadalomban, így mindenki hozzáfér a profithoz is, és ebből tud is fogyasztani. A teljes képhez hozzátartozik, hogy az állami szerepvállalás is szerepet kaphat a jövedelmek megfelelő módon történő szereplők közti újraelosztásában – akár az államadósság időszakos, ciklikus emelkedése mellett is.  E csatornának az alkalmazása alapvetően társadalmi-politikai csoportok érdekérvényesítési képességének függvénye. A narratíva egy másik lába az a hit, hogy a cégeknél képződő növekvő profit automatikusan új beruházásokat generál. Az új beruházások pedig új munkahelyeket, ez pedig kedvező a társadalomnak. A probléma csak az, hogy az USA-ban jelenleg nem a tőkehiány a fő oka az alacsony beruházási rátának, ugyanis a legnagyobb cégek hatalmas készpénzállományon ülnek. Ezt jobb híján fokozatosan részvényvisszavásárlásra fordítják, ami a fentebb kifejtett módon csak a társadalom egy relatíve szűkebb rétegénél csapódik le. A növekvő profitráták főként tőkehiányos helyzetben jelenthetnek újabb jelentős lökést az adott gazdaságnak. Ilyen helyzetet általában a feltörekvő, fejlődő országokban azonosíthatunk, ahol a cégek beruháznának ugyan, de nincs hozzá külső forrásuk, és ezért belső forrásból kell gazdálkodniuk. Végül, de semmiképp sem utolsósorban miért játszhatnak az eszközárak ennyire kiemelt szerepet? Az utóbbi évtizedek fejleménye, hogy minden eszközt „piacosítanak”, mindent igyekeznek a piacon beárazni, adni-venni. Ennek ideológiai alapja az ún. hatékony piacok elmélete (Fama-French nyomán), amely tulajdonképpen a piaci értékítélet helyességébe vetett hit.  „Mr. Market” így az egyik legfőbb értékmérővé válhatott: e hit szerint a piac láthatatlan keze – amelyet emberek döntései irányítanak, de valójában mégsem irányít senki – semleges és igazságos. A piaci értékítélet ezért kvázi természeti ítéletnek tekinthető – a piac nem teljesen hatékony ugyan, de ezek alapján még mindig jobb, mint bármilyen más megoldás. Az alapvető probléma e hit dogmatikusságával és sokszor az ebből fakadó döntésekkel van. Ilyen például a menedzserek javadalmazása, amely sokszor a pillanatnyi részvényárakhoz kötött és nem a fenntarthatóan jövedelmező – mind a tulajdonosok, mind a munkavállalók, mind a társadalom-környezet számára – működés biztosításához. Ebből fakadóan a részvényárak menedzselése elsődleges céllá léphetett elő, amely rövid távú szemléletet eredményezhet, és erősen megkérdőjelezi a „tőzsdeindexek emelkedése = társadalmi jólét emelkedése” paradigmát. Összességében elmondható, hogy az USA-ban a tőzsdeindex már-már fetisizálásának vannak pénzügyi és gazdasági szempontból racionális, és vannak pszichológiai gyökerei is, amely miatt az S&P500 index állása mindig is többet jelent majd egy amerikai számára, mint például a DAX index állása egy német számára. "
"215","Neszveda Gábor","Fogyasztói társadalmunkban ma már számtalan terméket megvásárolhatunk, de kérdés, hogy mitől leszünk igazán és tartósan boldogok. Az elmúlt évtizedek kutatásai egyértelműen azt találják, hogy sokkal jobban megéri élményekre költenünk, mint tárgyakra (Gilovich és szerzőtársai, 2015). Számos módon lehet vizsgálni a boldogságot és az élettel való elégedettséget a megvásárolt termékek kapcsán. Van Boven és Gilovich (2003) arra kérték a kísérleti alanyokat, hogy idézzenek fel két friss vásárlást, amelyek közül az egyik élményhez kötődik, míg a másik inkább birtokláshoz, és utána idézzék fel, hogy mennyi örömüket lelték bennük. Egy másik kísérletben Rosenzweig és Gilovich (2012) azt kérdezték meg, hogy mennyire bánták meg a különböző termék típusok kapcsán, hogy nem vették végül meg. Minden esetben ugyanazt az eredményt kapták. Az élményekhez köthető termékek sokkal pozitívabb hatást fejtettek ki, mint a nem élményekhez köthető termékek. Alapvetően az emberek tudják, hogyan és mire költsék el a pénzüket, és ezzel elégedettek is (Carter és Gilovich, 2010), de akkor mi okozza ezt az erőteljes különbséget a boldogságban az élményekhez köthető termékek és a nem élményekhez köthető termékek között?  Ahhoz, hogy ezt jobban megértsük, az emberi természetet és pszichét érdemes jobban megvizsgálni. Az eddigi kutatások alapján négy nagy terület rajzolódik ki a témában. Gyorsan hozzászokunk mindenhez Az emberi természet egyik nagy ereje, hogy nagy traumák után is képes hozzászokni az adott helyzethez. Számos kutatás támasztja alá, hogy azok is, akiket komoly anyagi vagy fizikai veszteség ér, idővel újra tudnak örülni, és elégedett, boldog életet élni (például Gerhard és szerzőtársai, 1994). Viszont ez az alkalmazkodás kedvezőtlen, ha pozitív eseményről van szó, és a kutatások szerint az élményekhez köthető fogyasztáshoz sokkal kevésbé szokunk hozzá, mint a birtokláshoz köthető termékekhez, mint például egy új bútorhoz (Carter és Gilovich, 2010). Közösségi lények vagyunk Az ember közösségi lény, és így jobb érzéssel tölti el minden olyan tevékenység vagy helyzet, amiben ezt meg tudja élni. Az élmények jellemzően sokkal inkább köthetők közösségekhez (például egy közös vakáció), így ez is magyarázza, miért okoznak nagyobb boldogságot és elégedettséget (Caprariello és Reis, 2013). Identitást képző Az emberek számára fontosak és értékesek azok az elemek, melyek identitásukhoz tartoznak. Egy autó, egy új tévé vagy akár egy ruha mind kötődhet egy személyhez, de egy élmény vagy egy tapasztalat sokkal inkább kapcsolódik az ember identitásához, én-képéhez. Ezáltal erősebben tudnak hatni boldogságunkra és elégedettségünkre az élményhez köthető vásárlások (Carter és Gilovich, 2012). Másokhoz képest mérjük önmagunkat Egy nagyon erős emberi tulajdonság, hogy nem azt értékeljük, amink van, hanem azt, hogy másokhoz képest mennyire jó vagy rossz helyzetben vagyunk (például Suls, 2003). Viszont egy élményhez köthető terméket sokkal nehezebb összehasonlítani más emberek élményével, míg egy autónál vagy egy tévénél ez szinte öntudatlanul és azonnal megtörténik. Egyértelműen ez is azt erősíti, hogy az élményekhez köthető vásárlások jobban növelik a boldogságunkat (Howell és Hill, 2009). Természetesen nem mindig könnyű egy vásárlás kapcsán eldönteni, hogy az élményhez köthető vagy sem. Például egy tévé is lehet egy élményhez köthető termék, ha rendszeresen összejárnak a barátok közösen nézni filmet vagy sportot. Ennek ellenére az említett négy emberi természeti sajátosság alapján többségében könnyen eldönthető, mely vásárlások segítenek hozzá nagyobb boldogsághoz és elégedettséghez. "
"216","Sebestyén Géza","A 2019. július 1-jétől új, alapítványi fenntartói struktúrában működő Budapesti Corvinus Egyetem szintugrásban gondolkozik a megújulás, a stratégiai váltás, a diákoknak nyújtott szolgáltatások színvonala és a vállalati kapcsolatok terén is. Egyetemünk Rektora a magyar diákok megtartása mellett azt is célként tűzte ki, hogy a Corvinusról kerüljön ki az első magyar Nobel-díjas közgazdász. Ezen célkitűzés fényében érdemes röviden áttekintenünk Allen R. Sanderson és John J. Siegfried nemrégen megjelent „The Nobel Prize in Economics Turns 50” című cikkének néhány kulcsmegállapítását. A svéd Alfred Nobel végrendelete szerint öt terület – a fizika, a kémia, az orvostudomány, az irodalom és a béke – kiválóságait ismerik el minden évben az elsőként 1901-ben kiosztott díjakkal. Ezt az öt kategóriát egészítette ki 1968-ban a svéd jegybank – az alapításának 300. évfordulóját megünneplendő – a közgazdaságtudománnyal, létrehozva a Közgazdasági Nobel-emlékdíjat. Sanderson és Siegfried cikke alapján a díjazottak nagymértékű koncentráltságot mutatnak több szempontból is. Az alábbi ábra mutatja a Közgazdasági Nobel-emlékdíj 81 kitüntetettjének leggyakoribb származási országait. A legtöbb Közgazdasági Nobel-emlékdíjast adó öt ország  Mint ahogy az ábra is mutatja, közgazdasági területen az amerikai tudósok söpörték be a díjak több mint felét. Még a második helyezett angolok is csak körülbelül tized annyi kitüntetést kaptak, mint tengerentúli kollégáik. A díjazottak alma matere már jóval egyenletesebb eloszlást mutat, ahogyan ezt a következőábra mutatja. A számok helyes értelmezése érdekében meg kell jegyezni, hogy egy tudós jellemzően több intézményben is megfordult hallgatóként alap, mester és doktori tanulmányai alatt. A legtöbb Közgazdasági Nobel-emlékdíjast adó hét egyetem A díjazott tudósok doktori iskolák szerinti megoszlása már jóval koncentráltabb: A legtöbb Közgazdasági Nobel-emlékdíjast adó öt doktori képzést adó intézmény A cikk számomra legérdekesebb része azonban az volt, amikor bemutatta, hogy milyen gyakran fordult elő a díjazottak között olyan tudós, akinek doktori témavezetője szintén részesült ebben a kitüntetésben. Kenneth Arrow volt a témavezetője Harsányi Jánosnak, Michael Spence-nek, Eric S. Maskin-nak és Roger B. Myerson-nak. Paul Samuelson, Thomas Schelling, Robert Solow és Vernon L. Smith Wassily Leontief tanítványa volt. Merton Miller Eugene Fama témavezetője volt, aki pedig Myron Scholes munkáját segítette. Robert Solownak – Arrow-hoz és Leontief-hez hasonlóan – szintén négy tanítványa részesült elismerésben, Peter A. Diamond, George Akerlof, Joseph E. Stiglitz és William Nordhaus. Mit jelent ez a Corvinus stratégiai célja szempontjából? Mint láthattuk, a közgazdasági Nobel-díj nem egyenletesen, sőt, nagyon koncentráltan oszlik meg a világ tudósai között akár születési hely, akár képzési intézmény szerint. Emellett a kitüntetés megszerzésének esélyét szemmel láthatóan növeli, ha doktori témavezetőnk szintén elnyerte a díjat. Mindezek fényében érdemes megfontolni azt, hogy a Corvinus új anyagi lehetőségei mentén fokozatosan építsen ki kapcsolatokat a neves közgazdasági iskolákkal és a tudomány elismert képviselőit igyekezzen bevonni a programokba. "
"217","Vonnák Balázs","Felfedez-e lényegi különbséget az alábbi állítások között? Ha nem, az arra világít rá, hogy a statisztikai becslések eredményeinek bemutatása nagy felelősséggel jár. Ha igen, akkor is, bár a kedves Olvasó kellően éber ahhoz, hogy ne lehessen könnyen félrevezetni. Az Amerikai Statiszkiai Társaság (American Statistical Association, ASA) idén márciusban egy publikációban lépett fel a „statisztikai szignifikancia” kifejezés használata ellen. Első hallásra kicsit bizarrnak tűnhet, hogy egy statisztikai terminus technicus-t pont az ASA próbál marginalizálni, azonban alapos okuk van rá. És különben is, mi az, hogy „statisztikailag szignifikáns”? Hogy megértsük a fogalmat és az ASA álláspontját, egészítsük ki a korábbi két állítást egy harmadikkal, és állítsuk őket fordított sorrendbe: Az első állítás, bár fiktív, egy tipikus statisztikai becslési eredményt ír le. A nyelvezet pontos, magát az eredményt részletgazdagon adja vissza, és emiatt alapvetően az olvasóra bízza, mekkora jelentőséget tulajdonít az eredmények. Az üzenet két részből áll: egyrészt a becsült hatás nagyságát közli, másrészt pedig arra hívja fel a figyelmet, hogy a becslési hiba relatíve nagy, és ezért az eredmény hibahatáron belül tartalmazza a nullát, vagyis „statisztikailag nem szignifikináns”. A második állítás első ránézésre emészthetőbb formában és kvalitatíve közli ugyanazt. Valójában csak a statisztikai inszignifikanciára fókuszál, és fontos tényeket hallgat el. Az például, hogy napi egy szál cigaretta átlagosan közel 15 grammal csökkenti a gyermek születési súlyát, nem elhanyagolható eredmény. Még akkor sem, ha nagy a becslés hibája. Ez napi egy csomag mellett 300 grammot jelent[2], ami egy potenciálisan 3 kilogrammos újszülött esetében 10 százalékos súlyvesztés[3]. Innen már csak egy lépés a harmadik megfogalmazás, amelyik egyenesen azt állítja, hogy nincsen ok-okozati kapcsolat a terhesség alatti dohányzás és a születési testsúly között. Ezzel egészen távol kerültünk az eredeti üzenettől. Az ASA szerint pontosan ez az egyik tipikus káros mellékhatása a “statisztikai szignifikancia” túlhangsúlyozásának: van egy SZIGNIFIKÁNS becslési eredményünk, aminek azonban akkora a hibája, hogy STATISZTIKAILAG INSZIGNIFIKÁNSNAK számít. Ezt csak egy lépés úgy értelmezni, hogy ami kijött, az gyakorlatilag elhanyagolható, hogy aztán a következő interpretáció már az legyen: nincs is semmilyen hatás. Jellemzően ezen koreográfia mentén jutnak el hasonló kutatási eredmények a köztudatba, ugyanis minél szélesebb közönség felé kell közvetíteni, annál valószínűbb, hogy a harmadik megfogalmazást fogja választani a hírt közlő médium. Ugyanis az érthető és határozott. A „statisztikai szignifikancia” tehát egy viszonylag túlértékelt koncepció, ezért vélhetően nehéz lesz száműzni gondolkodásunkból. A kihívást jól érzékelteti, hogy a fogalom angol megfelelőjére („statistical significance”) történő keresés a Google-n közel 50 millió találatot eredményez, az ennek alapjául szolgáló „standard hiba” („standard error”) már csak alig több mint 10 milliót, a statisztikában ugyancsak gyakran használt „azonos eloszlású” („identically distributed”) pedig mindössze kicsivel több mint 1 milliót. És mit jelent a címben a „számhasonlítás”? Kosztolányi szerint ezzel a kifejezéssel kellene a „statisztika” szót száműznünk a magyar nyelvből. "
"218","Neszveda Gábor","Már 5200 milliárd dollárt kezel az a Vanguard befektetési alap, melynek fő stratégiája, hogy mivel úgysem lehet megverni a piacot, egyszerűen ahhoz segít hozzá, hogy minél egyszerűbben és olcsóbban tudjon valaki befektetni a „piacba”. Már több mint 40 éve megszületett az az irányzat, ami szerint nem lehet következetesen jobb eredményt elérni, mint a piaci hozam (Malkiel és Fama, 1970).  Ezt azzal a közismert példával érzékeltették, hogy egy véletlenszerűen választott portfolióval is meg lehet verni a profi intézményi befektetők többségét. Annak ellenére, hogy számos kritika is érte (például Berk és Binsbergen, 2015), azt lehet mondani, hogy elterjedt ez a nézet. Erre alapozott a Vanguard, és egyszerűen azt ajánlotta a befektetőknek, hogy aki náluk fektet be, az egyszerűen a piaci portfolióba fektet be. „Ha igaz, hogy úgysem lehet megverni a piacot, akkor minek próbálkozni, inkább fektessen a piacba lehetőleg minél olcsóbban”, szól az elv. Stratégiájuk lényegesen egyszerűbb, mint folyamatos befektetési lehetőségeket keresni, így a versenytársakhoz képest jóval olcsóbban tudnak működni, ami olcsóbb termékeket is jelent. A gyakorlatban ez azt jelenti, hogy olyan befektetési eszközöket hoztak létre, ami leköveti a piac, azaz a részvények összességének a mozgását. Természetesen sokféleképpen lehet definiálni a piacot, de az alapelv mindig ugyanaz: a lehető legdiverzifikáltabb portfoliót létrehozni lehetőség szerint az adott cégek piaci jelentősége szerint. Ha egyszer már meghatározták (például az amerikai tőzsde 500 legnagyobb cégéből alakítanak ki egy portfoliót), akkor onnantól kezdve már csak ezt a portfoliót kell frissíteni és folyamatosan tartani. Az egyszerűség adja, hogy nagyon alacsony árakon tudnak dolgozni. Bár egyszerű az elv, óriási sikert aratott, és a Vanguard 5200 milliárd dolláros kezelt vagyonával a világ második legnagyobb befektetéssel foglalkozó céggé vált az évek alatt. Összehasonlításképpen ez azt jelenti, hogy közel 200-szor tudná felvásárolni a teljes magyar tőzsdei piacot (az összes cég összes részvényét a magyar tőzsdén). Viszont ennek a stratégának a sikere nagymértékben befolyásolja a piac működését. Hiszen, ha például mindenki csak egyszerűen megveszi a piac legnagyobb 500 cégének részvényét anélkül, hogy elemezné a konkrét cégeket, akkor sérül az eredeti alapelv, hogy a tőzsdén jegyzett cégek ára egyedi értékük alapján alakul ki. Ebben az esetben ezen cégek értéke egyszerűen együtt fog mozogni, miközben lehet, hogy van köztük jobban vagy rosszabbul teljesítők is. Például Ben-Davis és szerzőtársai (2018) azt találták, hogy ennek a kereskedési stratégiának az elterjedése növelte a tőzsdei befektetések kockázatát, holott pont ennek ellenkezője lenne a cél. Természetesen továbbra is nyitott kérdés, hogy érdemes-e ezt az egyszerű kereskedési stratégiát lecserélni más megközelítésekre, de az biztos, hogy alapjaiban befolyásolja mára a pénzügyeket. "
"219","Kolozsi Pál Péter","A piacgazdaságról a legtöbbünknek az ugrik be, hogy ez egy alapvetően önérdekkövetésen és a szereplők közötti versenyen alapuló gazdasági rend, a piac pedig nem más, mint a kíméletlen verseny terepe, ahol megmérettetnek a különböző termékek, üzleti modellek, cégek, munkavállalók, illetve gyakorlatilag minden, amire a piac kiterjesztette „ölelő karjait”. Egyszerű, de mégis nagyszerű leírás – vagy mégsem? Lehet, hogy gazdasági-társadalmi bajaink, válságaink részben abból adódnak, hogy a piacgazdaság lényege valójában nem is, vagy nem is csak az önzésen alapuló verseny? Lehet, hogy a láthatatlan kéz nem is olyan, mint amilyennek bő két évszázada képzeljük? Lehet, hogy a piacgazdaság nem az önérdekkövetésen, hanem valami máson alapul, önzőnek lenni pedig nem csupán nem etikus, hanem egyenesen nem is kifizetődő sem egyéni, sem társadalmi szinten? Már az is beszédes, hogy a fenti definícióval vonzó egyszerűsége ellenére is nehéz teljesen azonosulni. Ha egy kicsit mélyebben belegondolunk, rögtön számos olyan elemet láthatunk egy piacgazdasági rendszerben, amire a fentiek nem igazak. Kezdjük rögtön a piacgazdaság legelemibb alkotójával, a piaci cserével. A csereügylet nem egy tipikus versenyhelyzet, és bár lehet mögötte önérdekkövetés, nem az tűnik a legfontosabb összetevőjének, hanem sokkal inkább a kölcsönösség és az együttműködés. Különösen igaz ez hosszabb gazdasági kapcsolatok esetén. Vagy vegyük a piacgazdaság sejtjét alkotó cégek működését: egy vállalaton belül nem szerencsés, ha mindenki csak saját magára figyel és folyamatos versenyben van a munkatársaival. Sokkal gyümölcsözőbb, ha egymásra figyelve, a kölcsönös előnyökre építve kooperálunk egymással. Az utóbbi években elindult közgazdasági útkeresés egyik kiemelt témájává vált a fenti dilemma, ellentmondás feloldása. Az alábbiakban – hangsúlyosan a teljesség igénye nélkül – szeretnék ajánlani pár olyan írást, ami talán inspiráló lehet a kérdést hozzám hasonlóan érdekesnek találók számára. "
"220","Sebestyén Géza","A Bitcoin árfolyamának 2018 előtti szárnyalása során többször érveltem amellett, hogy a kamatlábak emelkedő tendenciája egy idő után meg fogja akasztani a kriptopénzek árfolyamának emelkedését. Ezen várakozásom oka az, hogy a virtuális valuták jellemzően nem fizetnek kamatot birtokosaiknak, így egy megfelelően magas kamatszint esetén a tartás alternatíva-költsége túl fog nőni azon a szinten, amit a befektető el hajlandó viselni. Ez a logika 2018 végéig jól írta le a folyamatokat, ahogyan azt az alábbi ábra is mutatja. A Fed kamatsávjának emelkedése a Bitcoin dollárban mért négy hetes loghozamának negatívba fordulását hozta.  A BTCUSD négy hetes loghozama a Fed kamatsávjának függvényében 2014.07.13 és 2018.12.30 között  2019-től kezdve azonban megváltozott a kép. Bár 2018. december 20-án a Fed a megcélzott kamatsávot 2,25-2,50 százalékra emelte, a Bitcoin árfolyama a kezdeti stagnálás után 2019. áprilisától meredek emelkedésbe kezdett, ahogyan az a következő ábrán is látszik:  A BTCUSD árfolyama és a Fed kamatsávja Mi változott meg? Miért nem működik az írás elején leírt összefüggés 2019-ben? Meglátásom szerint a hatás nem szűnt, meg, sőt, bizonyos értelemben pontosan ez lehet az egyik oka a kriptopénz utóbbi időben tapasztalható feltámadásának. 2019. február 20.-án a Bloomberg arról írt, hogy a Fed bizonytalan a kamatemelések folytatásával kapcsolatban. Hat nappal később a CNN már a kamatcsökkentés lehetőségéről értekezett. A WSJ március 22-i cikke a kamatcsökkentés esélyeinek növekedéséről számolt be. Ugyanezen a napon a Bloomberg cikke már a korábbi kamatemelés jogosságát is megkérdőjelezte. Hét nappal később a Reuters felmérése azt mutatta, hogy a közgazdászok többsége is kamatcsökkentést vár. Ugyanezen napon a WSJ arról írt, hogy az amerikai elnök is ezt tartaná kívánatosnak. A BTCUSD árfolyama és a „Fed kamatcsökkentés” Google keresés gyakorisága az USA-ban Ahogy a fenti ábrán látható, 2019. áprilisától már az internet közösségét is egyre jobban foglalkoztatta a Fed esetleges kamatcsökkentése. A Google trends szerint az USA-ban a „Fed rate cut”, azaz „Fed kamatcsökkentés” keresések száma ettől a hónaptól emelkedett meg meredeken. Az ábrán is jól látszik, hogy a keresések számának megnövekedése a Bitcoin árfolyamának növekedésével járt együtt. Azonban még nyilvánvalóbb a két folyamat kapcsolata, ha a virtuális valuta következő négy hetes loghozamát a keresési gyakoriság függvényében ábrázoljuk. Ezt mutatja a következő ábra:  A BTCUSD loghozama a „Fed kamatcsökkentés” Google keresés gyakoriságának függvényében Ha egy héten a Fed kamatcsökkentésével kapcsolatos keresések gyakorisága a 6-100-as sávban volt, úgy a Bitcoin a következő négy hétben átlagosan 22,8 százalékos loghozamot produkált. Ez az áremelkedés jóval magasabb, mint a kevésbé intenzív keresési tevékenységet felmutató hetek után mért hozamok. Az ábrához két megjegyzés mindenképpen kívánkozik. Bár az bára kizárólag pozitív átlagos hozamokat mutat, ennek fő oka az, hogy az ábra által lefedett, 2014 közepén kezdődő időszakban a kriptopénzek árfolyama megsokszorozódott. A jövő tekintetében semmiképpen nem vonható le az a következtetés, hogy a négy hetes loghozam átlagosan mindenképpen pozitív lenne. Az ábra sokkal inkább a keresési gyakoriság és a következő időszak hozamának kapcsolatának az irányáról mond nekünk valamit. A másik megjegyzés a függőleges tengely első látásra nem egyenletes kategóriáit érinti. Ennek oka a keresési gyakoriságok egyenletlen alakulása, ahogyan ez a 3. ábrán is látható. A vizsgált hetek 44 százalékában a gyakoriság 2 alatt volt (0-1 sáv), 37 százalékában 2, 7 százalékában 3, 5 százalékában 4, 4 százalékában 5 volt. A vizsgált hetek maradék 6 százaléka volt csak olyan, ahol a keresési gyakoriság legalább 6 volt. Így indokolt volt ezt a széles sávot egyetlen kategóriaként kezelni. Mit jelent mindez számunkra? A Fed kamatpolitikájának idén tapasztalt fordulata a fentiek alapján támogatóan hathat a Bitcoin árfolyamára. Középtávon azonban nem változott a véleményem. A kriptopénzek értéke egyértelműen nyomás alatt lesz. Ennek egyik oka az, hogy a kamatszintek a legtöbb piaci és elméleti szakember szerint egyszer normalizálódni fognak. Az emiatt bekövetkező kamatemelések pedig a fenti logika szerint lefelé fogják nyomni a virtuális valuták árfolyamát. Ugyancsak negatív hatást gyakorol az egyes kriptopénzek értékére a felhíguló kínálat is. Az árfolyam elmúlt időszakban tapasztalt szárnyalása így véleményem szerint nem lesz fenntartható hosszú távon. Egyetlen dolog marad csak meg, ez pedig a csillagászati mértékű kockázat. "
"221","Baranyai Eszter","Donald Trump amerikai elnök jelenleg 72 éves, Janet Yellen 71 éves korában még amerikai jegybankelnök volt, Warren Buffet közismert pénzügyi szakember, a Berkshire Hathaway vezérigazgatója pedig 88 éves és még aktív. Számos országban a társadalom öregedésével párhuzamosan egyre több az érettkorú munkavállaló: húsz éve Magyarországon az 55-64 éveseknek csak kevesebb, mint 20%-a dolgozott, 2017-ben pedig már több mint 50% -a . Mit is jelent gazdaságilag a társadalmi öregedés; érdemes-e minduntalan kijjebb tolni a nyugdíjkorhatárokat tekintettel a sztereotípiákra, miszerint az idősebbek lassabbak, kevésbé alkalmazkodóképesek és kevésbé jártasak az új, digitális technológiákban? A több „érettkorú” munkavállaló jelentős részben az öregedő társadalom következménye. 1960-ban a világban 52,5 év volt a születéskor várható élettartam, ez 2016-ban már 72 évre nőtt. De nemcsak tovább élünk, hanem a világ fejlett országaiban arányaiban egyre kevesebb a fiatal is. A folyamatot jól szemléltetik a társadalmi korfák (például az ábrán látható hazai korfa). Gyakori érv tehát, hogy az aktívak és az idős inaktívak közötti megfelelő egyensúly fenntartása vagy a nyugdíjrendszerek fenntarthatósága érdekében a korábbihoz képest később célszerű kilépni a munkaerőpiacról. Magyarország korfája 1980-ban és 2040-ben  Forrás: KSH. A 2040-es előrejelzés a Népességtudományi Intézet 2013-ban készült népesség előreszámítása.  A sötét kontúrvonalak az 1980-as korfát mutatják; a kék, illetve a rózsaszín területek pedig a 2040-es előrejelzésnek felelnek meg. Jól láthatóak 1980-ban a 25 év körüliek nagy évjáratai, 2040-ben pedig várhatóan a 60-65 év körüliek évjáratai lesznek a legjelentősebbek.   Tényleg csökken a produktivitásunk, ahogy öregszünk? Az egyén munkahelyi termelékenységének mérése módszertanilag nem egyértelmű. A kutatások egy része a főnökök vagy a munkatársak értékelésén alapul, amelyekből nehéz kiszűrni a szubjektivitást vagy az idősekkel szembeni esetleges sztereotípiákat. Ezért a kutatók előszeretettel fordulnak könnyen számszerűsíthető, objektív teljesítmény mutatókhoz (pl.: legyártott termékek, élsport eredményei, Nobel-díjak száma, stb). Ezek alkalmazásának hátránya, hogy leszűkíti a vizsgálható szakmák körét. Továbbá gyakoribb és könnyebben kivitelezhető módszer a különféle korú munkavállalók teljesítményének összevetése egy adott időben, mintsem ugyanazon munkavállalók teljesítményének követése az évek során. Az előbbi viszont többek között figyelmen kívül hagyja a különféle okokból (pl. relatív teljesítménycsökkenésből) történő munkahely-, illetve munkakörváltások hatását. Nem utolsósorban pedig sokszor egy egész csapat áll egy-egy teljesítmény mögött (pl. élsportoló), különféle korosztályokból. Módszertani megkérdőjelezhetősége ellenére a teljesítmény mérésére használják a jövedelmet is. Ez alapján az USA-ban azt találták, hogy az órabér nemtől és végzettségtől függően[1] kb. 45-55 év körül tetőzik 2003-2010-es adatokat vizsgálva. Azt is megállapítják a nemek-végzettségek kategóriákon belül vizsgálódva, hogy lényegesen javult a 60 év felettiek relatív javadalmazása 2003-2010-ben az 1985-1992-es évekhez képest. Vagyis órabérük kevesebb, mint a középkorúaknak (35-54 évesek), de nem annyival kevesebb, mint az néhány évtizeddel korábban volt jellemző. Az egyén képességeinek változását feltérképező vizsgálatok többnyire nem mutatnak ki számottevő kapcsolatot a munkahelyi teljesítmény és a kor között, ami több ellentétes irányú hatás következménye lehet. Egyrészt számos tanulmány szerint ahogy idősödünk, a képességeink egy része (pl.: memória, multitasking, kézügyesség) romlik. Ugyanakkor a már megszerzett tudáson és tapasztalaton alapuló képességeink egészen sokáig (egy tanulmány szerint 55-60 éves korunking) növekednek, és ezen a szinten stabilizálódnak is kb. 85 éves korig. Egy dél-németországi teherautó összeszerelő üzem 3824 munkásának munkacsoportokban mért teljesítményét vizsgálva azt a következtetést vonták le, hogy nem csökken az egyén produktivitása 65 éves korig. Az eredmény azért meglepő, mert az összeszerelő üzem fizikai erőt és kézügyességet igénylő környezet. Megállapították, hogy a korral egyre csökken a nagyon nagy hibák gyakorisága, noha valamennyivel növekszik a kis hibáké. Ezt pedig a kutatók a tapasztalattal és stresszes szituációkban megnyilvánuló jó csapatjátékos szellemmel magyarázták: az idősebbek jól megértik a bonyolultabb helyzetek lényegét, és jól tudnak koncentrálni a kulcsfeladatokra a nagyobb hiba elkerülése érdekében. Vannak kutatások, amelyek szerint az évek előrehaladtával érzelmileg stabilabbak, lelkiismeretesebbek, barátságosabbak leszünk. Ugyanakkor kevésbé leszünk nyitottak az új élményekre. Az előbbiekkel feltehetően összefügg, hogy míg a főfeladatok és a kor között gyakran nem találnak lényeges kapcsolatot, addig a főfeladatokon túli jó munkavállalói viselkedés[2] (pl. mások segítése, biztonsági előírások betartása, kevesebb erőszakos megnyilvánulás, késés, vagy hiányzás) és a kor között igen: pozitív kapcsolatot. A képességek változását egyébként számos tényező befolyásolja. Kétkezi munkásoknál például később jelentkezik a kéz szorítóképességének a gyengülése, a pozitívabb öregedés-képpel rendelkezőknél pedig alacsonyabb kockázatát találták a szív és érrendszeri problémáknak. Az egyén környezete, így az egészségi állapotát befolyásoló tényezők, szintén fontosak. Termelékenység országos/régiós szinten A National Research Council 2012-ben az USA-ban arra jutott, hogy az öregedő munkaerőnek előreláthatólag nem lesz számottevő hatása az ország produktivitására a következő 20 évben. Az IMF közgazdászai viszont 2016-ban negatív hatást mutattak ki európai országok produktivitására vonatkozóan. A negatív összgazdasági hatás nem csak az egyének kor szerint eltérő produktivitásából fakadhat, hanem abból is, hogyha az idősebb munkakorúaknál nagyobb a részmunkaidőben vagy az egyáltalán nem foglalkoztatottak aránya. Összgazdasági szempontból lényeges kérdés, hogy a technológiai előrelépésekre hogyan hat az öregedés. A kutatások szerint a tudományos teljesítmény legproduktívabb időszaka tipikusan a 30-40 éves kor körül van; ez a tanulmány például mind a Nobel-díjjal jutalmazott kutatások, mind a kiemelkedő találmányok esetében a 39 éves átlagéletkort találta. Azt is megállapította, hogy ez az átlagéletkor növekszik (kb. 6 évvel nőtt a 20. század során), a legtermékenyebb periódus időtartama pedig csökken azáltal, hogy ezen periódus kezdete egyre tolódik ki. Ez utóbbira egy lehetséges magyarázat, hogy az évszázadok során egyre több tudást halmoz fel az emberiség, ami egyre több tanulást kíván a későbbi generációktól. Fontos kiemelni ugyanakkor, hogy az életkor csak egy azon tényezők közül, amelyek a technológiai fejlődésre hatnak. A Nobel-díjasok földrajzi elhelyezkedését vizsgálva például kiemelik, hogy sokkal fontosabb a megfelelő, támogató környezet. Mit szűrhetünk le mindebből? Az öregedő munkaerő összgazdasági hatása komplex és számos tényezőtől függ: többek között a munkavállalók egészségétől, képzettségétől, és életképétől, az innovációk intézményi környezetétől, a munkáltatók hozzáállásától. A különféle kutatások nem mindig jutnak ugyanarra a konklúzióra, ami feltehetően ezt a komplexitást, illetve a módszertani nehézségeket is tükrözi. Mindenesetre a kevéssé pozitív képet jelző IMF-es tanulmány is azt állapítja meg, hogy a különféle egészségügyi ellátással, munkavállalói képzésekkel, munkaerőpiaci rugalmassággal kapcsolatos intézkedések jelentős mértékben tudják mérsékelni a termelékenység csökkenését. Egyéni szinten megállapítható, hogy az érettebb munkavállalói kort leginkább a képességbeli változással és nem az egyetemes csökkenéssel jellemezhetjük. Vagyis: öreg ember nem vénember. "
"222","Vonnák Balázs","Hasznos-e a matematika a közgazdaságtanban? George A. Akerlof, Nobel emlékdíjas közgazdász szerint nem minden tekintetben. „Sins of Omission and the Practice of Economics” című tanulmányában arra hívja fel a figyelmet, hogy a túlzott törekvés a matematizálásra, vagy ahogy ő fogalmaz, a „kemény” („hard”) módszerek használatára, eltávolítja a szakmát bizonyos fontos témáktól, és megnehezíti az új gondolatok, elméletek beszivárgását a főáramba.[1] Mit jelent ez a gyakorlatban? Akerlof szerint számos fontos közgazdasági probléma nehezen, vagy egyáltalán nem matematizálható, nem elemezhető rigorózus statisztikai módszerekkel, viszont léteznek olyan „puha” („soft”) eszközök (például esettanulmányok, interjúk stb.), amelyekkel megközelíthetővé válnak.[2] A szakma azonban ellenséges ezekkel a módszerekkel szemben, aminek három okát említi meg: Akerlof a tanulmány végén azt javasolja, hogy készüljön egy átfogó jelentés, amely átvilágítja a jelenlegi publikációs és akadémiai előmeneteli gyakorlatot, intézményi kereteket. Ezen jelentésre támaszkodva lehetne megreformálni a fennálló rendszert. Például a közgazdasági folyóiratoknak jobban kellene érvényesülni hagyni a szerzőket, kevésbé kellene rájuk erőltetni az akaratukat.[3] Az előmenetellel kapcsolatban pedig újra kellene gondolni a kritériumrendszert, mint például azt az elvárást, hogy lehetőleg „top five” folyóiratban publikáljon az aspiráns. Reményei szerint, amiként az 1910-es Flexner-jelentés máig érezteti hatását az amerikai gyógyszerészetben, hasonló befolyást lehetne gyakorolni a közgazdász szakmára. Míg a diagnózis meggyőző[4], a javasolt terápiával kapcsolatban lehetnek kétségeink. Valószínűleg nem véletlen, hogy ez utóbbi kevésbé kimunkált, és csak az utolsó fejezetben van felvázolva. Talán a legkézenfekvőbb kérdés Akerlof javaslatával kapcsolatban, hogy amennyiben a „keménység” iránti törekvés a közgazdásztársadalom önértékeléséből, ambícióiból természetes módon következik, hogyan lehet mégis kikapcsolni? Tegyük fel, hogy egy generáció múlva a szakma teljesen lecserélődik, a matematikai módszerek használata egy optimális szintre szorul vissza, és előtérbe kerülnek azok az elemzési, megismerési technikák, amelyeket jelenleg túl „puhának” tartanak. Hogyan akadályozható meg ekkor, hogy a közgazdászok ismét megpróbálják magukat megkülönböztetni a többi társadalomtudomány képviselőitől, és emiatt ismét elkezdjék favorizálni a formalizmust? Milyen kényszerzubbonyt kell a szakmára húzni, hogy ellenálljon a „keménykedés” kísértésének? Olyan időszakokban, amikor látványosan csődöt mond a mainstream, természetes módon kerülnek előtérbe olyan elméletek, gondolatok, amelyek kevésbé formalizáltak, puhább eszközökkel dolgoznak. Ilyen időszakot élünk most is. Ebből azonban nem következik, hogy a nyitás a módszertani sokszínűség felé tartós tendencia marad, vagy hogy a (relatív) módszertani pluralizmus tartósan fenntartható. "
"223","Tapaszti Attila","A Facebook bábáskodásával, valamint számos nagy és ismert szereplő részvételével elindított Libra projekt egyelőre még csak a „white paper” szakaszában tart, de máris számos szakértő és szabályozó hatóság figyelmét keltette fel. Természetesen nem véletlenül. A Libra célja egy új, globális blokklánc alapú elszámolóegység és egy blokklánc alapú smart contract platform létrehozása. Első körben a banki szolgáltatásokhoz korlátozottan hozzáférő, de internettel és okostelefonnal rendelkező, feltörekvő országokban élő milliárdokat célozná. A projektnek számtalan aspektusa van, kezdve azzal, hogy ugyan blokklánc alapú lesz a rendszer, de a tranzakciók validálását csak egy előre meghatározott kör (az alapítók) végzi majd kezdetben. A centralizált blokklánc természetesen kicsit „fából vaskarika”[1] helyzet, de a későbbiek folyamán az ígéretek szerint nyitott lesz a hálózat. A Libra rendszer nem profitorientált, ami természetesen nem azt jelenti, hogy ne húzódna nagyon is valós üzleti érdek a háttérben, de ezt nem a tranzakciók végrehajtásához kötött jutalékok jelentik elsősorban, hanem sokkal inkább valószínűleg a hihetetlen mennyiségű adathoz[2] való hozzáférés, a mögöttes alap megtermelt hozamából való részesedés és egy potenciálisan létrejövő új globális pénzügyi platformban rejlő lehetőségek. A jelenlegi információk tehát korlátozottak, inkább a kérdések sorjáznak, amelyekből párat emelnék ki. 1. A Libra tulajdonképpen egy devizakosár indexhez kötött kripto ETF[3]? Az alapítók célja, hogy a Libra már a kezdetektől fogva valós pénzfunkciót tölthessen be, ami alacsony volatilitást, a vásárlóérték stabil megőrzésébe vetett hitet feltételez a nagy számú tranzakciót biztonságosan kezelő infrastuktúra megléte mellett. Ezt egy kvázi teljes tartalékolású rendszer kiépítésével kívánják biztosítani, ahol a Libra értéke egy teljes fizikai replikációjú devizaportfoliót követ, így értéke attól érdemben nem szakadhat el. Egyszerűen elképzelhető ez a folyamat, ha a közraktározásra gondolunk. Ha valaki beszállít a közraktárba 1 tonna megfelelő minőségű búzát, akkor egy 1 tonnáról szóló közraktárjegyet kap, amely aztán teljesen forgalomképes a piacon, a búza mozgatása nélkül. Adható-vehető az adott piaci áron, hisz pontosan lehet tudni, hogy amennyiben az adott közraktárhoz fordulunk, úgy a közraktárjegy beváltásával megkapjuk az 1 tonna megfelelő minőségű búzát.  A Libra ugyanezt a struktúrát követi csak egy kvázi „gabonakosárra” kibővítve: minden egyes Libra mögött fix arányban áll majd dollár, euró és más deviza fedezetként, csak természetesen nem közraktárban fizikailag tárolva, hanem a világ legnagyobb letétkezelőinél és bankjainál elhelyezve értékpapírban és betétekben. Ahogy a búza árának változása alakítja a közraktárjegy árát, úgy a devizakosár értékének ingadozása alakítja majd a Libra értékét az egyes devizákhoz képest. (Így a projekt megvalósulása esetén lesz LIBRA/USD, LIBRA/HUF stb. árfolyam.) A devizakosár értékét – amennyiben transzparensen, mindenki számára elérhetően közzéteszik az allokációt – folyamatosan nyomon lehet majd követni egy relatíve szűk sávon belül. A Libra megkeletkeztetése/megszűntetése teljesen hasonlatos lesz az ETF struktúra működéséhez, amit az alábbi sematikus ábra mutat:  Azaz lesznek felhatalmazott partnerek („ETF nyelven”: authorized participants – AP, „Libra nyelven”: authorized resellers – AR), akik a Libra Tartalék és a felhasználók között közvetítve biztosítják a Libra keletkeztetés és szükség esetén a megszűnés technikai lebonyolítását. Megveszik a hagyományos devizapiacon az adott devizakosarat, azt „leszállítják” (átutalják) a megfelelő letéti házakhoz, bankokhoz, majd a Libra Szövetség kibocsátja az adott mennyiségű Librát. Librát csak a Libra Szövetség tud majd keletkeztetni, megszűntetni, más szereplő nem. A megkeletkezett Libra ezután a kriptotőzsdéken (vagy akár egyéb tőzsdéken) kereskedhető, adható-vehető korlátlanul, fizetésre felhasználható stb. Látható, hogy a mögöttes kosár és a kibocsátott Libra mennyiségét ezek a tranzakciók már nem befolyásolják. A fenti működési mód biztosítja továbbá, hogy a Libra értéke nem szakadhat el érdemben a mögöttes devizakosár értékétől[4]. Amennyiben például a kriptotőzsdéken a Libra tartósan a devizakosár értéke alá zuhanna, úgy megérné azt a fair árig (NAV – nettó eszközérték mínusz a tranzakciós költségek) vásárolni, majd egy AR-en keresztül „beváltani”[5] a mögöttes devizákra. A keletkezés/megszűnés módja pedig rávilágít a Libra likviditásának kérdésére is, amely megegyezik a mögöttes devizakosár likviditásával (ún. másodlagos likviditás): amíg a globális devizapiacok likvidek, addig a Libra is likvid. 2. A Libra értéke így alapvetően a tradicionális globális monetáris politikákhoz kötött? Eltérően a legelterjedtebb kriptodevizáktól[6], a Libra az értékét a jelenlegi globális monetáris rendszer értékéből „nyeri”. Az alapítók hangsúlyozzák e tény fontosságát, azaz egy ún. valutatanács (currency board) szerű működést vetítenek előre. A Libra döntéshozó testülete így nem folytat hagyományos értelemben vett monetáris politikát, a Libra reálértékének alakulása egyfajta egyvelege, származtatott terméke lesz a globális monetáris folyamatoknak. (A jelenleg információk szerint aranyat, más fizikai eszközt vagy más kriptodevizát nem kívánnak a mögöttes kosárba tenni.) A nagy kérdés, hogy ez a modell örökre fennmarad-e, vagy később ettől eltérnek majd az alapítók, és valóban saját devizát hoznak létre. Egyelőre azonban erről nincs szó, és a tervek szerint a jövőben sem készülnek ilyen lépésre. 3. A devizakosár kialakítását és eszközallokációját a Libra döntéshozó testülete végzi A Libra célja az értékállóság, a tőke megőrzése, ennek érdekében alakítják ki a kosarat olyan devizákból, amelyek ezt biztosítani képesek. A szóba jöhető devizák köre természetesen véges és nagyjából megegyező lesz várhatóan a globális jegybankok deviza-tartalékolási trendjeivel. Véges, hisz kellően likvid devizapiacot és ehhez társuló likvid és mély befektetési eszköz piacot feltételez több száz milliárd dolláros méretek mellett is. Ugyanakkor ez a döntési szabadság mégis egy rendkívül lényeges pontnak tűnik, hiszen sikeres működés esetén egy több ezer milliárdos devizatartalék is kiépülhet, aminek az allokációs mechanizmusa abszolút üzleti érdekek mentén húzódik majd. Képzeljük el, hogy egy jelentősebb átsúlyozás milyen hatásokkal járhat, adott esetben milyen tárgyalási pozíciót adhat ennek a szervezetnek.  További kérdéseket vet fel, hogy milyen eszközökbe fektet majd pontosan a devizatartalék kezelője? Melyik bankokat preferálja betétkihelyezés esetén? Milyen duration mellett tart állampapírokat? Érdekes lehet például, hogy euró kitettség esetén mennyi német vagy mennyi olasz papírt tart? A Libra deviza-tartalékának a hozama hivatott biztosítani a működési költségeket és bár a Libra Szövetség „not-for-profit”, a működési költségek levonása után valamekkora osztalékot is fizethetnek az alapító „részvényeseknek”[7]. Azaz a Libra a felhasználóknak nem fizet hozamot, valamint nem is tőkésítik fel a hozammal a Libra értékét. Elviekben természetesen ez a működés nem különbözik egy egyszerű pénzpiaci alap működésétől, illetve az Alibaba hasonló célú alapjaitól. Ugyanakkor egyrészt itt egy új, globális fizetőeszköz tervezetről beszélünk, így valószínű sokkal nagyobb érdeklődésre tartanak majd számot a tartalékot érintő döntések. Másrészt, ha a több mint 2 milliárd FB felhasználó csak egy része Libra felhasználóvá válik, úgy a világ egyik legnagyobb pénzpiaci alapja jöhet létre. 4. A „smart contract” platform komplexebb pénzügyi szolgáltatásokat is lehetővé tehet Például kialakulhatnak P2P hitelezési csatornák (kialakulnak kamatszintek?), létrejöhetnek egyszerűbb ügyvédi letéthez kapcsolódó szolgáltatások stb. Vagy ha kicsit elengedjük a fantáziánkat, létrehozható egy részvényindex kripto-ETF is, ahol a mögöttes kosár nem alapvetően pénzpiaci, hanem például egy globális részvényindex lenne, amely természetesen volatilisebb értékű lenne, de reálfedezethez közeli elszámoló-egységet eredményezne. Ezek alapján felmerülhet, hogy a kellően nagyszámú ügyfélkör mellett új szolgáltatások felé is nyithat a Libra, ami a jelenleg bejelentetthez képest jóval nagyobb pénzügyi mozgástérrel és erővel rendelkezne (a mögöttes alapból hitelnyújtás stb.). Összefoglalva, a Libra első látásra nem magára a blokklánc technológiára, hanem az alapítók jelenlegi marketing és hálózati erejére támaszkodna. Kezdetben nem látszik különösebb előnye egy fejlett piacon bankoló felhasználó számára, azonban a globális technológiai cégeknél meglévő hatalmas információs és méretgazdaságossági előny (adatbázisok, big data, AI stb.)  jelentős kihívást jelenthetnek a tradicionális pénzügyi szektor számára hosszabb távon. "
"224","Baranyai Eszter","Az MNB legfrissebb lakáspiaci jelentése szerint a budapesti lakáspiaci átlag 15%-kal meghaladja a fundamentumok által indokol szintet (MNB, 2019). Az Európai Központi Bank legfrissebb pénzügyi stabilitási jelentése szerint az eurozóna ingatlanárai az enyhe túlárazottság jeleit mutatják. Noha az elmúlt években a világ számos városából, országából hallhattuk, hogy az ingatlanárak meredek emelkedésnek indultak (1. ábra), honnan tudjuk, mikor túl sok a sok? Mik egyáltalán azok a fundamentumok, amelyekhez képest túlárazottak az ingatlanok? Reálingatlanár-növekedés, 2013-17, éves átlag (%)  Forrás: IMF: Global Financial Stability Report April 2018 A Nobel-díjas közgazdász Stiglitz (1990) így határozta meg az eszközár-buborékot: „hogyha csakis azért magas ma az ár, mert a befektetők holnap is magas eladási árra számítanak – amikor az „alapvető” tényezők látszólag nem igazolnak egy árat – akkor beszélhetünk buborékról.” A különféle tanulmányok, szervezetek némiképp eltérnek abban, hogy a kereslet-kínálat mely tényezőit részesítik kitüntetett figyelemben, akárcsak módszertanukban.  Az alábbi lista mindenestere kísérletet tesz a leggyakrabban követett, avagy modellekbe beépített tényezők bemutatására: o   A kamatot, amelyet a lakástulajdonos lakásának értékét befektetve meg tudott volna keresni („opportunity cost”) o   Ingatlanadók és ingatlannal kapcsolatos adóalapot csökkentő elemek o   Fenntartási költségek o   Várt tőkenövekmény o   Kockázati prémium. A „user cost” a lakástulajdonlás és a bérlés opciók pontosabb összehasonlítását teszi lehetővé a lakásár/bérleti díj hányadosához képest. Az utóbbi növekedhet például a tulajdonlással kapcsolatos kedvező adózási- vagy kamatváltozások miatt, nem feltétlenül jelez buborékot. Fontos látni tehát, hogy az ingatlanárak meredek emelkedése nem feltétlenül, illetve nem minden esetben jelent buborékot; azt a kereslet-kínálat alapvető tényezői is előidézhetik. Az IMF (2018) becslése szerint például Svédországban 4%-kal alacsonyabbak lennének az ingatlanárak hosszú távon, hogyha a törlesztőrészletek nem csökkentenék az adóalapokat és a bérleti díjak se lennének szabályozva. Húsz fejlett országot vizsgálva az IMF tanulmánya arra a következtetésre jut, hogy a 90-es évek óta tartó reál értelemben történő ingatlanár-emelkedés nagy részét – ha nem is egészét – megmagyarázzák a fundamentumok, elsősorban a rendelkezésre álló jövedelem inflációt meghaladó növekedése. Mindez természetesen nem jelenti azt, hogy nem eshetnének az ingatlanárak – akár a fundamentumokban bekövetkező változások miatt is. "
"225","Neszveda Gábor","Miből fakad, hogy a kamatos kamat megkérdőjelezhetetlen számítási mód a pénzügyekben, közgazdasági modellekben és az iskolai oktatásban egyaránt? Általánosan elfogadott vélemény, hogy ez az egyetlen helyes mód, de sokkal kevésbé ismert, hogy miért is lenne ez igaz, és mikor is igaz. Az alapkérdés, hogy mennyi a várakozás értéke, azaz milyen összegért vagyunk hajlandóak elfogadni, hogy csak később kapunk meg egy összeget, másképp fogalmazva, mennyi kamatot kérünk érte. Ezt a kérdést már a XIX. században is aktívan vizsgálták, mivel alapvetően fontosnak tartották a gazdaság szempontjából (Rae, 1834; Senior, 1836). Már ekkor is megállapították, hogy a várakozás értéke rengeteg pszichológiai és szociológiai szemponttól függ az embereknél. Ezzel szemben mára mégis az ún. exponenciális diszkontálás (ami gyakorlatilag a kamatos kamat logikájának felel meg) használata vált egyeduralkodóvá. Ennek oka igazából egyetlen tanulmányra vezethető vissza. Samuelson, korának egyik legnagyobb közgazdásza 1937-es tanulmányában arra a kérdésre kereste a választ, hogy milyen kamatot használna egy racionális ember, aki bizonyos feltételeknek megfelel. Az egyik ilyen feltétel a racionális emberrel szemben, hogy ne változtassa meg időről időre a véleményét (azaz időkonzisztens legyen). Tehát egy racionális ember minden más változatlansága mellett ugyanazt gondolja jó döntésnek ma egy adott kérdésről, mint amit gondolni fog 10 év múlva. Ezt vizsgálva azt találta, hogy csak egyetlen módon lehet számolni a kamatokat a racionális embernek, és ez a kamatos kamat. Ettől a cikktől kezdve viszont szinte azonnal egyeduralkodóvá vált a kamatos kamat használata annak ellenére, hogy maga Samuelson is számos fenntartást fogalmazott meg a modellel kapcsolatban, és arról, hogyan lehet ezt a valóságban használni (Frederick és szerzőtársai, 2002). Samuelson maga is kiemelte, hogy az emberek viselkedésére ez a modell nem megfelelő, ahogyan azt is, hogy sok feltételnek teljesülni kell ahhoz, hogy a fő állítása is igaz maradjon. Ennek ellenére ma az egyik legnagyobb baj a kamatos kamat általános használatával, hogy közismerten nem írja le az emberi viselkedést, és emiatt sokszor félrevezető következtetésre jut, aki ezt használja. Például Laibson (1997) arra mutat rá, hogy az emberi viselkedést jobban leíró modellek meg tudják magyarázni, hogy miért adósodtak el az amerikai háztartások a pénzügyi fejlődés hatására. Laibson modelljében az az új, hogy beépíti a viselkedési közgazdaságtannak azt az erős megfigyelését, miszerint az emberek túlértékelik azt, amit azonnal megkaphatnak. Ez impulzív vásárlásként is ismerhető a pszichológia és a marketing területén. Ennek hatására azt a következtetést vonja le, hogy ha túl egyszerű hitelhez jutni, akkor ez növeli az eladósódást. Ezt az amerikai adatok is alátámasztották (Laibson 1997). Ugyanennek mintájára mutatta meg a közgazdasági Nobel-emlékdíjas Thaler azt, hogy hogyan lehetne az embereket segíteni a megtakarításaik növelésében, ha nem a leegyszerűsített kamatos kamat hatásait nézzük csak, hanem a viselkedési közgazdaságtanban megfigyelt jelenségekre épített modelleket (Thaler és Benartzi, 2004). A kamatos kamattal tehát az a legnagyobb baj, hogy túl általánosan használják pénzügyi szervezetek és közgazdasági modellezők anélkül, hogy figyelembe vennék annak eredeti célját és jelentését, továbbá elhanyagolják azt a tényt, hogy az emberek jellemzően nem ennek megfelelően viselkednek. "
"226","Vonnák Balázs","Jerome Powell a minap jelezte, hogy a Fed kész kamatot csökkenteni a kedvezőtlen növekedési kilátások miatt. A gyenge eurozónás inflációs adat miatt az EKB-ra is fokozódó nyomás helyeződik, hogy elmozduljon egy lazítás irányába. Az ausztrál jegybank 3 év után csökkentette irányadó kamatát, ami így jelenleg 1,25 százalékon áll. Hol marad a nagy jegybankok monetáris politikájának normalizációja? Most már soha nem fogunk látni 5-6 százalékos dollár- vagy eurokamatokat? Tudnak-e egyáltalán érdemben lazítani a jelenleg is alacsony kamatszintről? Lehetséges-e még hatásos nemkonvencionális intézkedés a jelenlegi felfúvódott mérlegekkel? Vége a monetáris politikának? Könnyen lehet – legalábbis az eddig megszokott, aktivista szerepben. Egyre több közgazdász érvel amellett, hogy a jövőben nagyobb szerepet kell biztosítani a költségvetésnek a gazdasági stabilizációjában. Mondják ezt olyan szakértők is, akik általánosan elfogadott elméletekből jutnak ilyen következtetésekre, de hasonló véleményen vannak a Modern Monetary Theory (MMT) képviselői is, akik amúgy a gazdaság működéséről gyökeresen más keretben gondolkodnak. Az MMT-hez képest ortodoxabb gondolkodású Olivier Blanchard és Lawrence Summers 2017-es tanulmányukban, amely később tanulmánykötetté nőtte ki magát, a fiskális politika mandátumának újragondolását szorgalmazzák többek között a monetáris politika csökkenő mozgástere miatt. Ez utóbbit a „semleges”, vagy „természetes” reálkamat alacsony szintje szűkíti be, ami azt jelenti, hogy – változatlan inflációs célt feltételezve – normál időkben, teljes foglalkoztatottság mellett a jegybank irányadó kamat lényegesen kisebb, mint évtizedekkel ezelőtt, így ha recesszióba süllyed a gazdaság, kisebb tere van kamatcsökkentéssel élénkíteni. A költségvetés viszont akkor is tud költekezni, ha a jegybank már nem tud kamatot vágni. Ráadásul recesszióban a fiskális politika valószínűleg hatásosabb, mint a monetáris. Blanchard egy másik tanulmányában (Blanchard, 2019) számszerűsíti az államadósság fiskális és jóléti költségét. Érvelése szerint a jelenlegi környezetben, amikor is a kockázatmentes kamat tartósan alacsonyabb az USA-ban, mint a gazdasági növekedés, nincs fiskális költsége az eladósodásnak, ugyanis a GDP-arányos államadósság mutató számlálója lassabban nő, mint a nevezője. Másképp kifejezve: egy dollár addicionálisan kibocsátott államkötvény későbbi visszafizetéséhez nem szükséges adókulcsokat emelni, az adóbevételek maguktól kitermelik azt. A teljes jóléti költség alapvetően azért különbözik a fiskális költségtől, mert az eladósodás magánberuházásokat szoríthat ki („crowding out”), ami a későbbi generációk jólétét csökkentheti. Blanchard szerint azonban ez a hatás vélhetően elég kicsi, így a teljes jóléti költség negatív marad, vagyis az amerikai fiskális politika gyakorlatilag ingyen tudja élénkíteni a gazdaságot. Ez pedig egy további érv a költségvetés aktívabb használatához. A mainstream közgazdaságtannal radikálisan szemben álló MMT egyik fő állítása, hogy amíg a gazdaság nem éri el a teljes foglalkoztatottság állapotát, a fiskusnak deficittel kell élénkíteni. Az elmélet képviselői szerint nem kell félni, hogy az államadósság növekedése majd jövőbeli adóemelésekkel jár (ami, ugye, elkedvetlenítené a ricardói ekvivalencia elvét jól ismerő háztartásokat), hiszen a monetárisan szuverén kormányok mindig tudnak saját pénzt teremteni, hogy visszafizessék lejáró adósságukat. Természetesen az MMT-sek is elismerik, hogy egy ponton túl a fiskális költekezés inflatorikus lehet, de erre az esetre ők elsősorban a fiskális megszorítást (például adóemelést) javasolják, mint keresletszűkítő eszközt. Az eladósodás jóléti költségeivel kapcsolatban – ellentétben a „főárammal” – nem érzékelnek dilemmát, ugyanis az MMT nem ismeri el a kiszorítási hatást, sőt, „beszorítási” hatásról („crowding in”) beszél, vagyis arról, hogy a keresletélénkítés pozitív hatással van a növekedési kilátásokra, így a beruházásokra is. Ha van kiszorítás, ha nincs, a költségek és a hasznok számbavétele után erős érvek szólnak egy aktívabb fiskális politika mellett. A teljes képhez hozzátartozik, hogy nem csak a költségvetési, hanem a pénzügyi, makroprudenciális politika szerepe is felértékelődik mind Blanchardék, mind az MMT szerint. Mindenesetre a közelmúltban még a stabilizációs gazdaságpolitikák fejedelmének tartott monetáris politikát, amely egyszerre volt művészet és tudomány, – még ha különböző alapokon állva is, de – sokan temetik, és nem kizárt, hogy hamarosan valóban unalmas statisztaszerep lesz az osztályrésze. "
"227","Sebestyén Géza","A vállalatok és projektek megfinanszírozásának új, kriptopénz-alapú modelljéről, az ICO-król (Initial Coin Offering) blogunkon is értekeztünk. A hozzájuk kapcsolódó jelentős szabályozási, üzleti, pénzügyi és működési kockázatokat már ott is hangsúlyoztuk. Az nem is meglepő, hogy az ICO-k befektetői oldalról roppant kockázatos termékeknek számítanak, hiszen a finanszírozó által megszerzett virtuális valuták jellemzően ezen eszközkategória minden kockázatával rendelkeznek. Az ICO-k teljesítményét elnézve jogosan voltunk szkeptikusak. Az ICODATA adatai alapján a legnagyobb projektek többsége csúfos kudarccal végződött: A 12 legnagyobb ICO árfolyamalakulása kibocsátás óta Forrás: ICODATA A cikkírás időpontjáig számolt hozamok grafikonja még plasztikusabban mutatja a befektetők által futott kockázat kiugróan magas szintjét: A 12 legnagyobb ICO kibocsátástól számított hozama  A 12 kibocsátásból 1 esetben felfüggesztették a kereskedést (Polkadot). A befektetők 3 esetben (ide tartozik a két legnagyobb tőkebevonással járó kibocsátás, a Dragon Coins és a Hdac, valamint a hatodik legnagyobb Sirin Labs) 95% feletti veszteséget voltak kénytelenek elkönyvelni. További 3 esetben (Bancor, Bankera, Envion) 80-95% közötti negatív hozammal szembesültek a finanszírozók. Az Orbs befektetői tőkéjük kétharmadának, míg a Statusban bízók nagyjából egynegyedének mondhattak búcsút. A Filecoin szerény 4%-os pluszban állt a cikk írásának időpontjában. Jelentős nyereséget csak a Tezos (153%) és az EOS (551%) befektetői mutathatnak fel. Bár úgy tűnhet, hogy az EOS kiugróan magas hozama miatt az átlagos ICO befektető nem járt rosszul, ez azonban sajnos csak a látszat. Az EOS jelenlegi, 6,44 dolláros ára ugyanis csak a kibocsátás kezdetén, azaz 2017.06.26-án érvényes 0,99 dolláros értékhez képest tűnik vonzónak. Ezen ICO azonban pontosan egy évig tartott, és ezen időszak alatt az EOS átlagos záróára 6,39 dollár volt. Azaz az átlagos befektető hozama még az 1%-ot sem érte el. Mindezek alapján kijelenthetjük, hogy a korábbi írásunk által bemutatott kockázatok valósak, az ICO-k jelen formájukban nem tűnnek másnak, mint magánszemélyek által szervezett kriptolottónak. "
"228","Tapaszti Attila","Vajon milyen stratégiát követhet egy olyan befektető, akinek szinte végtelen az időhorizontja, jelentős a hozamcélja, és elég jól tervezhető az éves kifizetési igénye? Ezt a kérdést vizsgáljuk meg a továbbiakban a Yale-modell alapján. Mint ismeretes, az amerikai felsőoktatás működésének finanszírozásában jelentős szerepet töltenek be az ún. egyetemi befektetési alapok[1]. Az alapok célja egyrészt a vásárlóerő megőrzése[2], másrészt az adott egyetem éves működési költségének egy jelentős hányadára fedezetet biztosító hozam generálása. A Yale alap esetében ez jelenleg 5,25 százalékos éves infláció feletti célhozamot jelent. Fontos, hogy természetesen a célhozamnak sok éves átlagban kell teljesülnie, ezért egy speciális képlettel simítják a kifizetési rátát. Nyilvánvaló azonban, hogy pár rossz év jelentősen csökkentheti a befektethető tőkét (hiszen az egyetem működési költségeit minden körülmények közt fedezni kell, ez pedig „beleharap” a tőkébe hozam hiányában), ami automatikusan nagyobb hozamelvárást eredményez a következő évekre a cél teljesítéséhez. Nagyon lényeges pont, hogy az egyetemi alapok befektetési időhorizontja az éves, jól kalkulálható kifizetési rátán felül tulajdonképpen végtelennek tekinthető, ami jelentős versenyelőnyt biztosíthat számukra a többi befektetővel szemben. Más szavakkal az alapoknak is az időátlagot kell ugyan optimalizálni, de a nagyon hosszú időhorizont miatt az időátlag és az eszközosztályok várható hozama (együttes átlag) a gyakorlatban is közelíthet egymáshoz[3]. A Yale-modell, amelyet azóta a többi egyetemi alap is többé-kevésbé másolni igyekszik Az alábbi ábra a Yale alap befektetési eszközallokációját mutatja az 1900-as évektől kezdve. Mint látható, az alap indulásakor a kötvények játszották a legfontosabb szerepet (a jelzálogpiaci és az ingatlanpiaci kitettségen túl), majd a 30-as évektől kezdve közel fél évszázadon keresztül tartott a részvények kora. Így érkezünk el a 80-as évek közepére, amikor is egy új CIO[4], név szerint David F. Swensen érkezett az alaphoz. Elképzelése az alternatív eszközök bevezetéséről és súlyuk tendenciózus emeléséről gyökeresen újnak volt tekinthető akkoriban. Mára az alap majd 30 milliárd dolláros piaci értékének 70 százaléka ilyen eszközökben van. Yale eszközallokáció az 1900-as évektől kezdve  Forrás: Chambers/ISIP2018/Yale Mielőtt belemennénk abba, hogy milyen szakmai megfontolások húzódtak meg e döntés mögött, pár mondatban érdemes kitérni arra, hogy mi is számít alternatív eszköznek. Gyakorlatilag minden olyan befektetési lehetőség annak számít, amely nem kötvény és nem hagyományos részvény, azaz az abszolút hozamú alapok (pl. hedge fundok, „esemény- vagy értékvezérelt” alapok), magántőke alapok, ingatlanok, kockázati tőkealapok (venture capital) és természeti erőforrások (pl. olaj, mezőgazdaság, fakitermelés). Az egyes elemek definíciójának kifejtése meghaladná e blogbejegyzés kereteit, szerencsére számos jó minőségű elemzés található ezekről az interneten. A Yale befektetési filozófiája A Yale befektetési filozófiája annyiban nem tekinthető különlegesnek, hogy egy diverzifikációra építő, részvényszerű hozamot megcélzó, a klasszikus, átlag-variancia-kovariancia alapú portfólióelméletet a piaci kvalitatív meglátásokkal ötvöző stratégia adja a megközelítés gerincét („investment management involves as much art as science”). Az eszközallokáció 2018-ban a következőképpen festett: Forrás: 2018, The Yale Endowment Mint látható, a hagyományos kötvény-/részvényalapú stratégiákkal szemben a Yale alapja kifejezetten az illikvid, kevésbé hatékony piacokon keres befektetési lehetőségeket. Ezzel egyrészt hosszabb távon megkereshető az ún. illikviditási prémium, ami kompenzáció azért, hogy az adott befektetést nem lehet a piacon egyszerűen és gyorsan adni/venni. Másrészt a kevésbé hatékony piacokon lehetőség nyílhat a szakértelem kihasználásával alfát[5] generálni, hiszen ezeken a piacokon a legnagyobb a teljesítménykülönbség a legrosszabb és a legjobb menedzserek között. Azaz bizonyos, gondosan megválasztott részpiacokon nagyobb valószínűséggel érvényesülhet a tudásfaktor az egyetemi alapok számára rendelkezésre álló hosszú befektetési időtávon. Persze amennyiben sikerül jó menedzsert választani… A Yale alapvetően külső menedzserekkel dolgozik, ami azt jelenti, hogy a kötvényportfólión kívül minden eszközosztályban cégen kívüli alapkezelőket választanak. Az államkötvénypiac rendkívül hatékony, így ott nagyon kevés lehetőség kínálkozik az alfa generálására, ezért ezt a részt házon belül kezelik. Szemet szúr továbbá a hazai (USA) részvénysúly elenyésző volta (3,5 százalék), ami messze alulmúlja a többi egyetemi alap amerikai részvénykitettségét (20,4 százalék). Ez utóbbi is azzal magyarázható, hogy az USA részvénypiaca messze a legmélyebb és leghatékonyabb részvénypiac a világon. A Yale alapkezelői pedig e piacokat láthatóan alulsúlyozzák. A Yale befektetési stratégiájának egyik különlegességét a külső menedzserek professzionális kiválasztása adja; a best-in-class alapkezelők megtalálása jelenti az igazi Yale-faktort. A Yale elsősorban kisebb, független és a portfóliókezelők által tulajdonolt (van „skin in the game”, megfelelő anyagi ösztönzők stb.), meghatározott részpiacra fókuszáló alapkezelőket igyekszik előnyben részesíteni. Fontos az egyértelműen artikulált befektetési filozófia, a megfelelő belső folyamatok megléte, valamint a pontosan definiált, kihasználni kívánt tudáselőny alátámasztása. Amennyiben az adott részpiacon nem áll rendelkezésre ilyen alap, úgy a Yale seed-investorként is részt vesz alapok létrehozásában. A Yale további előnye egyszerűen megfogalmazva, hogy egyáltalán hozzáfér ezekhez a piacokhoz. Azaz a fent említett zárt, specializált alapok preferálják a Yale-t mint befektetőt. Egyrészt ez növeli az ázsiójukat, hiszen a világ egyik leghíresebb, külső alapkezelők kiválasztásában kiemelkedő tudást felhalmozó alapja dönt mellettük. Másrészt pedig a Yale szakértelme számukra is addicionális tudást jelenthet. Ebből fakadóan a Yale sok esetben kedvező egyedi feltételeket kap (költségek, hurdle-rate szintje stb.), amelyek a befektetők többsége számára egyszerűen elérhetetlenek. Ahogy az alábbi ábra mutatja, a kiemelkedő menedzserek kiválasztása az elmúlt 10 év teljesítménye alapján (2008-2018) többnyire sikeresnek mondható. Ingyenebéd? Na, azt azért nem… Ahogy korábban jeleztük, az egyetemi alapok sajátos helyzetben vannak az időhorizont „végtelen” volta miatt, ami versenyelőnyt biztosíthat számukra a többi befektetővel szemben. Ennek ellenére a 2008-09-es válság rávilágított az illikvid, kevésbé hatékony piacokon történő befektetés árnyoldalaira is, ugyanis egyes alapok kénytelenek voltak áron alul is likvidálni bizonyos eszközeiket a felmerülő likviditási igények fedezése érdekében (pl. a Harvard, amely azóta is alulteljesítőnek tekinthető az egyetemi alapok közt). A Yale alap 24,6 százalékos csökkenést szenvedett el 2009-ben, igaz, a válságot megelőző időszakban egy hihetetlen értékbeli felfutás volt megfigyelhető. A válság óta erőteljesebben koncentrálnak az alapok a likviditás kérdésére (pl. a Yale némileg növelte kötvénykitettségét, amely repo ügyletekkel könnyen likviditássá konvertálható), azonban a globálisan megfigyelhető általános ex ante hozamcsökkenés miatt az alapok most is nagyon jelentős kockázatot kénytelenek futni a célhozam elérése érdekében. Ami a Yale alap elmúlt évekbeli teljesítményét illeti, a 2016-os gyengébb, 3,4 százalékos hozamú évtől eltekintve átlagosan 11-12 százalékos hozamot tudtak felmutatni, míg 2014-ben 20,2 százalékos növekedés volt megfigyelhető. Végezetül felmerül a kérdés, hogy kisbefektetőként lehetséges-e az alap stratégiáját replikálni. A válasz egyértelműen nem. Egyrészt a kisbefektetők többségének jóval rövidebb az időhorizontja, emiatt a piaci volatilitás elviselésének a képessége jóval alacsonyabb. Másrészt a Yale számára különösen profitábilis befektetések piacai (pl. venture capital, leveraged buy-out) általánosságban is nehezen elérhetőek. A specializált befektetési házak nagy hozzáértést (piaci, jogi szakértelem stb.) igénylő termékei pedig kiváltképp nem a kisbefektetők számára ajánlott instrumentumok. "
